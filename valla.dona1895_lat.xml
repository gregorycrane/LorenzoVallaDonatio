<?oxygen RNGSchema="http://www.stoa.org/epidoc/schema/dev/tei-epidoc.rng" type="xml"?>
 
<TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Dissertazione di Lorenzo Valla patrizio Romano su la falsa e menzognera donazione di Costantino</title>
        <author>Lorenzo Valla</author>
        <editor n="transl" role="translator">Giovanni Vincenti</editor>
        <sponsor>Perseus Project, Tufts University</sponsor>
        <principal>Gregory Crane</principal>
      </titleStmt>
      <extent/>
      <publicationStmt>
        <publisher>Trustees of Tufts University</publisher>
        <pubPlace>Medford, MA</pubPlace>
        <authority>Perseus Project</authority>
      </publicationStmt>
      <sourceDesc>
        <biblStruct>
          <monogr>
            <title>Dissertazione di Lorenzo Valla patrizio Romano su la falsa e menzognera donazione di Costantino</title>
            <author>Lorenzo Valla</author>
            <respStmt>
              <name>Giovanni Vincenti</name>
              <resp>translator</resp>
            </respStmt>
            <imprint>
              <pubPlace>Naples</pubPlace>
              <publisher>Gabriele Stanziola, Editore, 53, Bolgna al Vasto</publisher>
              <date>1895</date>
            </imprint>
          </monogr>
	<ref target="http://hdl.handle.net/2027/mdp.39015014521606">Hathi Trust http://hdl.handle.net/2027/mdp.39015014521606</ref>
        </biblStruct>
      </sourceDesc>
    </fileDesc>
<encodingDesc>
            <refsDecl n="CTS">
                <cRefPattern n="Chapter"
                         matchPattern="(\\w+).(\\w+)"
                         replacementPattern="#xpath(/tei:TEI/tei:text/tei:body/tei:div/tei:div[@n=\'$1\']/tei:div[@n=\'$2\'])">
                    <p>This pointer pattern extracts Book and Chapter</p> </cRefPattern>
                <cRefPattern n="Book"
                         matchPattern="(\\w+)"
                         replacementPattern="#xpath(/tei:TEI/tei:text/tei:body/tei:div/tei:div[@n=\'$1\'])">
                    <p>This pointer pattern extracts Book</p>
                </cRefPattern>
            </refsDecl>
            <p>This text is quickly corrected OCR output. The following text is encoded in accordance with EpiDoc standards and with the
                CTS/CITE Architecture.</p>
</encodingDesc>
    <profileDesc>
      <langUsage>
        <language ident="ger">German</language>
        <language ident="eng">English</language>
        <language ident="grc">Greek</language>
        <language ident="lat">Latin</language>
      </langUsage>
    </profileDesc>
  </teiHeader>
  <text xml:lang="lat">
    <body>



<pb n="I"/>

<head>Laurentii Vallensis
patritii Romani,
de falso credita et ementita Constantini donatione, declamatio</head>
<p>
Plures a me libri compluresque emissi sunt in omni fere doctrinarum genere, in quibus quod a nonnullis magnisque et longo iam aevo probatis auctoribus dissentio, cum sint qui indigne ferant meque ut temerarium sacrilegumque criminentur, quid tandem nunc facturi quidam putandi sunt ? quantopere in me debacchatur ? et, si facultas detur, quam avide me ad supplicium festinanterque rapturi? qui non tantum adversus mortuos scribo, sed adversus etiam vivos, nec in unum alterumve, sed in plurimos : nec contra privatos inodo, verum etiam contra magistratus. At quos magistratus ? nempe summum Pontificem, qui non temporali solum armatus est gladio, Regum ac Principum more, sed Ecclesiastico quoque, ut ab eo neque subter ipsum, ut sic loquar, clipeum alicuius Principum protegere te possis, quo minus excommunicatione, anathemate, execratione feriare. Quod si prudenter



<pb n="II"/>
ut dixit, sic fecisse existimatus est, qui inquit : Nolo seribere in eos, qui possunt proscribere ; quanto mihi magis idem faciendum esse videtur in eum, qui ne proscriptioni quidem reliquerit locum, quique invisibilibus me potestatis suae iaculis persequatur, ut iure possim dicere, quo ibo a spiritu tuo, et quo a tua fugiam facie ? Nisi forte putemus, patientius haec esse laturum summum sacerdotem, quam caeteri facerent. Nihil minus siquidem Paulum quod bona se conscientia conversatum esse diceret, Ananias princeps sacerdotum coram tribuno qui iudex sedebat iussit obverberari, et Phassur eadem praeditus dignitate Hieremiam ob loquendi Ubertatem coniecit in carcerem. Sed illum tribunus ac praeses, hunc Rex adversus iniuriam Pontificis tutari et potuit et voluit. Me vero quis tribunus, quis praeses, quis Rex e manibus summi sacerdotis, si me rapuerit ille, etiam ut veht, eripere poterit ? Verum non est causa cur me duplex hic pericuU terror conturbet arceatque a proposito. Nam neque contra ius fasque summo Pontifici Hcet aut Ugare quippiam aut solvere, et in defendenda veritate atque iustitia profundere animam, summae virtutis, summae laudis, summi praemii est. An vero multi ob terrestrem patriam defendendam mortis adiere discrimen : ego ob coelestem patriam assequendam (assequuntur autem eam qui Deo placent, non qui hominibus) mortis discrimine deterrebor ? Facessat igitur trepidatio, procul abeant metus, timores excidant. Forti animo, magna fiducia, bona spe, defendenda est causa veritatis,, causa iustitiae, causa Dei. Neque enim is verus habendus est orator, qui bene scit dicere, nisi et dicere audeat. Audeamus igitur accusare, quicum-



<pb n="III"/>
que digna committit accusatione. Et qui in omnes peccat, unius pro omnium voce carpatur. At non debeo palam obiurgare fratrem, sed inter me et ipsum. Imo publice peccans, et qui privatum consilium non admitteret, publice arguendus est, ut caeteri timorem habeant. An non Paulus, cuius verbis modo sum usus, in os Petrum coram ecclesia reprehendit, quia reprehensibilis erat? et hoc ad nostram doctrinam scriptum reliquit. At non sum Paulus, qui Petrum possum reprehendere : imo Paulus sum, qui Paulum imitor, quemadmodum, quod multo plus est, unus cum Deo spiritus efficior, cum studiose mandatis illius obtempero. Neque aliquem sua dignitas ab increpationibus tutum reddit, quae Petrum non reddidit mul-1 tosque alios eodem praeditos gradu, ut Marcellum, quod Diis libasset, ut Caelestinum quod cum Nestorio haeretico sentiret, ut quosdam etiam nostra memoria, quos ab inferioribus (quis enim non est inferior Papa?) reprehensos scimus, ut taceam condemnatos. Neque vero id ago, ut quempiam insectari cupiam, et in eum quasi Philippicas scribere. Hoc enim a me facinus procul absit, sed ut errorem a mentibus hominum convellam, ut eos a vitiis sceleribusque vel admonendo vel increpando summoveam. Non ausim dicere, ut alii per me edocti, luxuriantem nimiis sarmentis Papalem sedem, quae Christi vinea est, ferro coerceant, plenas uvas, non graciles labruscas ferre compellant. Quod cum facio, numquis erit qui aut mihi os, aut sibi aures velit occludere, ne dicam supplicium mortemque proponere ? Hunc ego, si hoc fa' ciat, etiam si Papa sit, quid dicam esse? bonum pastorem ? an aspidem surdam, quae nolit exaudire vocem



<pb n="IV"/>
incantantis, velit eiusdem membra morsu praestringere venenoque ? Scio iamdudum expectare aures hominum quodnam Pontificibus Romanis crimen impingam, profecto ingens, sive supinae ignorantiae, sive immanis avaritiae, quae est Idolorum servitus, sive imperandi vanitatis, cuius crudelitas semper est comes. Nam aliquot iam saeculis aut vere intellexerunt donationem Costantini commentititiam fictamque esse, aut ipsi finxerunt, sive posteriores in maiorum suorum dolis vestigia imprimentes, pro vera, quam falsam cognoscerent, defenderunt. Dedecorantes pontificatus maiestatem, dedecorantes veterum Pontificum memoriam, dedecorantes religionem Christianam, et omnia caedibus, minis, flagitiisque miscentes, suam esse aiunt urbem Romam, suum regnum Siciliae, Neapolitanumque, suam universam Italiam, Gallias, Hispanias, Grermanias, Britannos, suum denique occidentem : haec enim cuncta in ipsa donationis pagina contineri. Ergo haec omnia tua sunt, summe Pontifex ? omnia tibi in animo est recuperare, omnes Reges ac Principes occidentis spoliare urbibus, aut cogere ut annua tibi tributa pensitent sententia est ? At ego contra existimo iustius licere principibus spoliare te imperio omni quod obtines. Num ut ostendam ; donatio illa, unde natum esse suum ius summi Pontifices volunt, Silvestro pariter et Constantino fuit incognita. Verum antequam ad confutandam donationis paginam veniam, quod unum istorum patrocinium est, non modo falsum, verum etiam stolidum, ordo postulat ut altius repetam. Et primum dicam non tales fuisse Constantinum Silvestrumque : illum quidem qui donare vellet, qui iure donare posset,



<pb n="V"/>
qui, ut in manum alteri ea traderet, in sua haberet potestate ; hunc autem qui vellet accipere, quique iure accepturus foret. Secundo loco, si haec non essent, quae verissima atque clarissima sunt, neque hunc acceptasse, neque illum tradidisse possessionem rerum quae dicuntur donatae, sed eas semper in arbitrio et imperio Caesarum permansisse. Tertio, nihil datum Silvestro a Constantino, sed priori Pontifici, ante quem et baptismum acceperat, donaque illa mediocria fuisse, quibus Papa degere vitam posset. Quarto, falso dici, donationis exemplum aut apud decreta reperiri, aut ex historia Silvestri esse sumptum, quod neque in illa neque in ulla historia invenitur. In eo quaedam contraria, impossibilia, stulta, barbara, ridicula contineri. Praeterea loquar de quorumdam aliorum Caesarum vel simulata vel frivola donatione. Ubi ex abundanti adiiciam, si Silvester possedisset, tamen sive illo, sive quovis alio Pontifice a possessione deiecto, post tantam temporis intercapedinem, nec divino nec humano iure posse repeti. Postremo ea quae a summo Pontifice tenentur, nullius temporis longitudine posse praescribi. Atque quod ad primam partem attinet, (loquamur aiunt de Constantino prius, deinde de Silvestro) non est committendum in publicam quasi et Caesaream causam non maiore quam privati solent ore agamus. Itaque quasi in concione Regum ac Principum orans, ut certe facio, nam mea haec oratio in manus eorum ventura est, libet tamquam praesentes, et in conspectu positos alloqui. Vos appello, Reges ac Principes (difficile est enim privatum hominem animi regii concipere imaginem), vestram mentem inquiro, conscientiam scrutor, testimonium postulo.



<pb n="VI"/>
Numquid vestrum quispiam sì fuisset Constantini loco, faciendum sibi putasset, ut urbem Romam, patriam suam, caput orbis terrarum, reginam civitatum potentissimam, nobilissimam, diutissimam populorum, triumphatricem nationum, et ipso aspectu sacram, liberalitatis gratia donaret alteri, et se ad humile oppidum conferret, deinde Byzantium ? Donaret praeterea, una cum Roma, Italiam non provinciam, sed Provinciarum victricem , donaret tres Gallias, donaret duas Hispanias, donaret Germanos, donaret Britannos, totum donaret Occidentem, et «se altero ex imperii oculis orbaret? Hoc ego, ut quis faciat compos mentis, adduci non possum ut credam. Quid enim vobis expectatius, quid incundius, quid gratius contingere solet, quam imperiis accessionem vestris vos regnisque adiungere, et longe lateque quam maxime proferre ditionem ? In 'hoc, ut videre videor, omnis vestra cura, omnis cogitatio, omnis labor diesque noctesque consumitur. Ex hoc praecipua spes gloriae ; propter hoc voluptates relinquitis, propter hoc mille pericula aditis, propter hoc carissima pignora, propter hoc partem corporis aequo animo amittitis. Siquidem neminem vestrum aut audivi aut legi a conatu ampliandi imperii fuisse deterritum, quod aut luminis aut manus, aut cruris, aut alterius membri iacturam fecisset. Quin ipse hic ardor, atque haec late dominandi cupiditas, ut quisque maxime potens est, ita eum maxime angit atque agitat. Alexander non contentus deserta Lybiae pedibus peragrasse, Orientem ad extremum usque Oceanum vicisse, domuisse Septentrionem , inter tot vulnera, tot casus, recusantibus iam detestantibusque tam longinquas, tam asperas expe-



<pb n="VII"/>
ditiones militibus, ipse sibi nihil effecisse videbatur, nisi et occidentem et omnes nationes, aut vi, aut nominis sui auctoritate, sibi tributarias reddidisset. Parum dico, iam Oceanum transire, et si quis alius orbis esset explorare , ac suo subiicere arbitrio destinaverat in coelum tantum, ut opinor, tentasset ascendere. Talis fere est omnium Regum voluntas, et, si non omnium, talis audacia. Taceo quanta scelera, quot abominanda propter imperium assequendum ampliandumve admissa sunt, ut nec fratres a fratrum, nec filii a parentum, nec parentes a filiorum sanguine nefarias abstineant manus. Adeo nusquam magis, nusquam atrocius, grassari solet humana temeritas, et quod mirari possis, non segniores ad hoc videas animos senum quam iuvenum, orborum quam parentum , Regum quam tyrannorum. Quod si tanto conatu dominatus peti solet, quanto maiore necesse est conservetur. Neque enim tantopere miserum est non ampliari imperium, quam imminuere; neque tam deforme tibi alterius regnum non accedere tuo, quam tuum accedere alieno. Nam quod a Rege aliquo aut populo legimus nonnullos praepositos regno aut urbibus, id factum est non de prima nec de maxima, sed de postrema quodammodo ae minima imperii parte. Atque ea ratione ut donantem, qui donatus est, quasi dominum et se ministrum illius semper agnosceret. Nunc, quaeso , nonne abiecto animo, et minime generoso videntur esse, qui opinantur Constantinum meliorem a se imperii alienasse partem? Non dico Romam, Italiamque et coetera, sed Gallias, ubi ipse praelia gesserat, ubi solum diu dominatus fuerat, ubi suae gloriae suique imperii rudimenta posuerat.



<pb n="VIII"/>
Hominem, qui cupiditate dominandi nationibus bella intulisset, socios affinesque bello civili persecutos imperio privasset ; cui nondum perdomitae ac profligatae reliquae essent alterius factionis. Qui cum multis nationibus bella gerere non modo soleret spe gloriae imperiique, sed et necesse haberet, utpote a Barbaris quotidie lacessitus. Qui filiis, qui coniunctis sanguine, qui amicis abundaret. Qui Senatum populumque romanum huic facto repugnaturum nosset. Qui expertus esset instabilitatem victarum nationum, et ad omnem fere Romani principis mutationem rebellantium ; qui se meminisset more aliorum Caesarum non electione patrum consensuque plebis, sed exercitu, armis, bello, dominatum occupasse. Quae tam vehemens causa et urgens aderat, ut ista negligeret, et tanta liberalitate uti vellet ? Aiunt, quia effectus erat christianus. Ergo ne imperii optima parte se abdicaret? Credo scelus erat, flagitium, nefas, iam regnare, nec cum Christiana religione coniungi poterat regnum. Qui in adulterio sunt, qui usuris rem auxerunt, qui aliena possident, hi, post baptismum, alienam uxorem, alienam pecuniam , aliena bona reddere solent ; hanc cogitationem si habes, Constantine, restituere urbibus libertatem non mutare dominum debes. Sed non id in causa fuit, tantum in honorem religionis, ut faceres, adductus es. Quasi religiosum sit magis regnum deponere quam pro tutela religionis illud administrare. Nam quod ad accipientes attinet, neque honesta erit illis neque utilis ista donatio. Tu vero si Christianum te ostendere, si pietatem indicare tuam, si consultum non dico Romanae Ecclesiae vis, sed Ecclesiae Dei, nunc praecipue, nunc prin-




<pb n="IX"/>
cipem agas, ut pugnes pro his, qui pugnare non possunt nec debent, ut eos tua auctoritate tutos reddas, qui insidiis iniuriisque obnoxii sunt. Nabuchodonosor, Cyro, Assuero, multisque aliis principibus sacramentum veritatis Deus aperire voluit, a nullo tamen eorum exegit, ut imperio cederet, ut partem regni donaret, sed tantum libertatem Hebraeis redderet, eosque ab infestantibus finitimis protegeret. Hoc satis fuit Iudaeis, hoc sat erat et Christianis. Factus es, Constantine, christianus, at indignissima res est, christianum te nunc imperatorem, minorem esse principatu, quam fueras infidelis. Est enim principatus praecipuum quoddam Dei munus, ad quem gentiles etiam principes a Deo eligi existimantur. At erat levatus a lepra, ideo vero simile est referre gratiam voluisse, et maiore mensura reddere quod acceperat. Ita ne ? Naaman ille Syrus ab Helisaeo curatus, munera tantum offerre voluit, non dimidium bonorum ; Constantinus dimidium imperium obtulisset ? Piget me impudenti fabulae tamquam indubitatae historiae respondere. Sic enim haec fabula, ex historia Naaman et Helisaei, ut altera Draconis, ex fabuloso Dracone Beli adumbrata est. Sed ut ista concedam, numquid in hac historia de donatione fit mentio? Minime. Verum de hoc commodius postea. Levatus est a lepra, coepit ob id mentem christianam, Dei timore, Dei amore imbutus est, illi honorem habere voluit. Non tamen persuaderi possum eum tanta donare voluisse. Quippe cum videam neminem, aut gentilem in honorem Deorum, aut fidelem in honorem Dei viventis -imperium deposuisse, sacerdotibusque donasse. Siquidem ex regibus Israel nemo adduci potuit, ut pristino more




<pb n="X"/>
ad templum Hierusalem populos sacrificaturos ire permitteret, eo videlicet timore, ne forte ad regem Iudae a quo defecerant redirent, sacro illo cultu religionis admoniti ac templi maiestate. At quanto hoc magis est quod fecisse dicitur Constantinus? Ac ne quid propter curationem leprae blandiaris, Hieroboam primus a Deo in regem Israel electus est, et quidem ex infima conditione, quod mea sententia plus est, quam esse lepra levatum, et tamen is non est ausus regnum suum Deo credere, et tu vis Constantinum regnum Deo donasse, quod ab illo non accepisset? Qui praesertim, id quod in Hieroboam non cadebat, offenderet filios, deprimeret amicos, negligeret suos , laederet patriam, moerore omnes afficeret , quasi in alium hominem versus. Certe non defuissent qui eum admonerent, et in primis filii, propinqui , amici ; quos quisquis est qui non putet protinus Imperatorem fuisse adituros? Ponite igitur illos ante oculos, mente Constantini audita, trepidos, festinantes, cum gemitu lacrimisque ad genua principis procumbentes, et hac voce utentes.</p>
<p>Ita ne, pater antehac filiorum amantissime, filios privas, exheredas, abdicas ? Nam quod te optima raaximaque imperii parte exuere vis non tam querimur quam miramur. Querimur autem quod eas ad alios defers cum nostra et iactura et turpitudine. Quid enim causae est, quod liberos tuos expectata successione imperii fraudas, qui ipse una cum parte regnasti? Quid in te commisimus? qua in te, qua in patriam, qua in nomen Romanum ac maiestatem imperii impietate digni videmur ? quos praecipua optimaque privas principatus portione?



<pb n="XI"/>
qui a patriis laribus, a conspectu natalis soli, ab assueta aura, a vetusta consuetudine relegemur ? Penates, phana, sepulchra, exules relinquemus nescio ubi aut qua terrarum regione victuri ? Quid nos propinqui, quid nos amici , qui tecum toties in acie stetimus : qui fratres , parentes , filios hostili mucrone confossos, palpitantesque conspeximus, nec aliena morte territi sumus et ipsi parati pro te mortem oppetere, nunc abs te universi destituimur ? Qui Romae gerimus magistratus , qui urbibus Italiae, qui Galliis, qui Hispaniis, qui coeteris Provinciis praesumus aut praefuturi fuimus, omnes ne revocamur, omnes privati iubemur esse ? An iacturam hanc aliunde pensabis? Et quomodo pro merito ac dignitate poteris, tanta orbis terrarum parte alteri tradita ? Num qui praeerat centum populis, cum tu, Caesar, uni praeficies? Quomodo tibi istud in mentem venire potuit? quomodo subita tuorum te coepit oblivio, ut nihil te misereatur amicorum, nihil proximorum, nihil filiorum ? Utinam nos, Caesar, salva tua dignitate atque victoria in bello contigisset occumbere potius, quam ut ista cernamus. Et tu quidem de imperio tuo ad tuum arbitratum agere potes atque etiam de nobis, uno dumtaxat excepto in quo vel ad mortem usque erimus contumaces, ne a cultu deorum immortalium desistamus, magno etiam aliis exemplo, ut scias tua ista largitas quid mereatur de religione Christiana. Nam si non largiris Silvestro imperium, tecum Christiani esse volumus, multis factum nostrum imitaturis. Sin largiris, non modo Christiani fieri non sustinebimus, sed invisum, detestabile, execrandum nobis hoc nomen efficies, talesque reddes, ut



<pb n="XII"/>
tandem tu et vitae et mortis nostrae miserearis, nec nos sed te ipsum duriciae accuses.</p>
<p>Nonne hac oratione Constantinus, nisi extirpatam ab eo volumus humanitatem, si sua sponte non movebatur, motus fuisset? Quid si hoc audire noluisset? Nonne erant qui huic facto et oratione adversarentur et manu ? An S. P. Q. R. sibi tanta in re nihil agendum putasset? Nonne oratorem, ut ait Virgilius, gravem pietate et meritis advocasset, qui apud Constantinum hanc haberet orationem.</p>
<p>Caesar, si tu tuorum immemor es atque etiam tui, ut nec filiis hereditatem, nec propinquis opes, nec amicis honores, nec tibi imperium esse integrum velis : non tamen S. P. Q. R. immemor potest esse sui iuris suaeque dignitatis. Etenim quomodo tibi tantum promittis de imperio Romano quod non tuo sed nostro sanguine partum est? Tu ne unum corpus in duas secabis partes? et ex uno duo efficies regna, duo capita, duas voluntates? et quasi duobus fratribus gladios, qui de hereditate decernant, porriges ? Nos civitatibus, quae de hac urbe benemeritae sunt, iura civitatis damus, ut cives Romani sint. Tu a nobis dimidium imperii aufers , ne hanc urbem parentem suam agnoscat. Et in alveis quidem apium si duo Reges nati sint, alterum, qui deterior est, occidimus. Tu ne in alveo imperii Romani ubi unus et optimus princeps es, alterum et hunc deterrimum, et non apem, sed fucum collocandum putas ? Prudentiam tuam vehementer desideramus, Imperator. Nam quid futurum est, si vel te vivo, vel post tuam mortem, aut huic parti quam alienas, aut alteri quam tibi relinquis,



<pb n="XIII"/>
bellum a barbaris nationibus inferatur ? Quo robore militum , quibus copiis occurremus ? Vix nunc totius imperii viribus possumus, tunc poterimus ? An perpetuo membrum hoc cum illo in concordia erit? Ut reor, nec esse poterit, qunm Roma dominari velit, nolit pars illa servire. Quin et te vivo, breve intra tempus, revocatis veteribus praesidiis, suffectis novis, te in tuum regnum profecto et longe agente, hic altero dominante, nonne omnia nova, idest diversa atque adversa erunt ? Regno fere inter duos fratres diviso, protinus et populorum animi dividuntur, et prius a se ipsis, quam ab externis hostibus bellum auspicantur. Idem eventurum in hoc imperio quis non videt ? An ignoras hanc olim in primis fuisse causam optimatibus cur dicerent, citius se in conspectu populi Romani esse morituros quam rogationem illam ferri sinerent, ut pars Senatus ac pars plebis ad incolendum Veios mitteretur, duasque urbes communes populo Romano esse ? Si enim in una urbe tantum dissensionum esset, quid in duabus urbibus futurum? Ita hoc tempore, si tantum discordiarum in uno imperio (testor conscientiam tuam ac labores) quid in duobus imperiis fiet? Age vero putasne hinc fore, qui tibi bellis occupato esse auxilio aut velint aut sciant ? Ita ab armis atque ab omni re bellica abhorrentes erunt, qui praeficientur militibus atque urbibus, ut ille qui praeficit. Quid ? nonne hunc tam imperitum regnandi, et iniuriae facilem, aut Romanae legiones, aut ipsae Provinciae spoliare tentabunt? Ut quem sperabunt vel non repugnaturum, vel poenas non reperiturum, credo me hercule ne unum quidem mensem illos in officio mansuros, sed sta-



<pb n="XIV"/>
tim et ad primum profectionis tuae initium rebellaturos. Quid facies ? quid consilii capies, quum duplici atque adeo multiplici bello urgebere ? Nationes, quas subegimus, vix continere possumus, quomodo illis accedente ex liberis gentibus bello resistetur ? Tu, Caesar, quid ad te spectat, ipse videris, nobis autem haec res non minus quam tibi, curae esse debet. Tu mortalis es, Imperium populi romani decet esse immortale, et quantum in nobis est eritneque imperium modo, verum etiam pudor. Scilicet, quorum religionem contemnimus, eorum accipiemus imperium ? Et principes orbis terrarum huic contemptissimo homini serviemus ? Urbe a Gallis capta, Romani senes demulceri sibi barbam a victoribus passi non sunt. Nunc sibi tot senatorii ordinis, tot praetorii, tot tribunicii, tot consulares, triumphalesque viri, eos dominari patientur, quos ipsi tamquam servos malos omni contumeliarum genere suppliciorumque affecerunt ? Isti ne homines magistratus creabunt ? Provincias regent ? bella gerent? de nobis sententias capitis ferent? Sub his nobilitas Romana stipendia faciet ? honores sperabit ? munera assequentur ? Et quod maius, quodque altius penetret vulnus accipere possumus ? Non ita putes, Caesar, Romanum degenerasse sanguinem, ut istud passurus sit àequo animo, non quavis ratione devitandum existimet,' quod medius fidius neque mulieres sustinerent, sed magis se una cum dulcibus liberis, sacrisque penatibus concremarent; Ut non Carthaginienses foeminae fortiores fuerint, quam Romanae. Etenim, Caesar, si Regem te delegissemus, haberes tu quidem magnum de imperio Romano agendi arbitrium, sed non ita ut vel minimum de



<pb n="XV"/>
ipsius imminueres maiestate. Alioquin qui te fecissemus Regem eadem facultate te regno abdicare iuberemus, nedum posses regnum dividere, nedum tot provincias alienare, nedum ipsum regni caput peregrino atque humillimo homini addicere. Canem ovili praefecimus, quem, si lupi mavult officio fungi, aut ejicimus aut occidimus. Nunc tu cum diu canis officio in ovili Romano defendendo sis functus, ad extremum in lupum nullo exemplo converteris ? Atque ut intelligas quandoquidem nos pro iure nostro coges asperius loqui, nullum tibi in populi Romani imperio ius est. Caesar vi dominatum occupavit, occupavit Augustus, et in vitium successit, et adversariarum partium profligatione se dominum fecit. Tiberius, Caius, Claudius, Nero, Galba, Otho, Vitellius, Vespasianus coeterique, aut eadem aut simili via libertatem nostram praedati sunt. Tu quoque, aliis expulsis aut interemptis, dominus effectus es. Sileo, quod ex matrimonio natus non sis. Quare ut tibi nostram mentem testificemur, Caesar, si non libet tibi Romae principatum tenere, habes filios, quorum aliquem in locum tuum, nobis quoque permittentibus, ac rogantibus, naturae lege substituas. Sin minus, nobis in animo est, publicam amplitudinem cuin privata dignitate defendere. Neque enim minor haec iniuria Quiritum, quam olim fuit violata Lucretia. Neque nobis deerit Brutus, qui contra Tarquinium se ad libertatem recuperandam huic populo praebeat ducem. Et in istos primum quos nobis praeponis, deinde et in te ferrum stringemus, quod in multos Imperatores , et quidem leviores ob causas, fecimus.</p>
<p>Haec profecto Constantinum, nisi lapidem eum aut



<pb n="XVI"/>
truncum existimamus, permovissent. Quae, si populis non dixisset tamen dicere apud se, et his passim verbis fremere, credibile erat. Eamus nunc et dicamus Constantinum gratificari voluisse Silvestro, quem tot hominum odiis, tot gladiis subiiceret, ut vix, quantum sentio, unum Silvester diem in vita facturus fuisset. Nam eo, paucisque aliis absumptis, videtur omnis sublatum ire de pectoribus Romanorum tam dirae iniuriae contumeliaeque suspicio. Age porro si fieri potest concedamus neque preces neque minas neque ullam rationem aliquid profecisse praestareque adhuc Constantinum, nec velle a suscepta semel persuasione discedere. Quis non ad Silvestri orationem si res vera fuisset umquam assentiatur? quae talis haud dubie fuisset.</p>
<p>Oratio Silvestri ad Constantinum.</p>
<p>Princeps optime , ac fili Caesar. Pietatem quidem tuam tam pronam tamque effusam , non possum non amare neque amplecti , veruntamen quod in offerendis Deo muneribus, immolandisque victimis nonnihil erres, minime demiror, quippe qui adhuc es in Christiana militia tyro. Ut non decebat olim a sacerdote omnem pecudem, feramque et ovem sacrificari, ita non omne ab eodem accipiendum est munus. Ego Sacerdos sum ac Pontifex, qui inspicere debeo, quid ad altare patiar offerri, ne forte, non dico immundum animal offeratur, sed vipera aut serpens. Itaque sic habeas. Si foret tui iuris , partem imperii cum regina orbis Roma , alteri tradere quam filiis, quod minime sentio, si populus hic, si Italia, si coeterae nationes sustinerent, ut quos oderunt et



<pb n="XVII"/>
quorum religionem adhuc respuunt, capti illecebris saeculi, eorum imperio obnoxii esse vellent, quod impossibile est, tamen si quid mihi credendum putas, fili amantissime, ut tibi adsentiar, ulla adduci ratione non possim, nisi vellem mihi ipsi esse dissimilis, et condicionem meam oblivisci, ac propemodum Dominum Iesum abnegare. Tua enim munera,. sive ut tu vis, tuae remunerationes, et gloriam, et innocentiam, et sanctimoniam meam, atque omnium qui mihi successuri sunt polluerent, ac prorsus everterent, viamque iis qui ad cognitionem veritatis venturi sunt, intercluderent. An vero Helisaeus a Naaman Syro, a lepra curato, mercedem accipere noluit, ego te curato accipiam ? Ille munera respuit, ego regna mihi dare sinam ? Ille personam Prophetae maculare noluit, ego personam Christi, quam in me gero, maculare potero ? Cur autem ille accipiendis muneribus personam Prophetae maculari putavit ? Nempe quod videri poterat , vendere sacra, fenerare domum Dei, indigere praesidiis hominum , elevare atque imminuere beneficii dignitatem. Maluit ergo sibi Principes ac Reges beneficiarios facere, quam ipse beneficiarius esse illorum : imo ne mutua quidem beneficentia uti. Beatius est enim multo, ut inquit Dominus, dare quam accipere. Eadem mihi atque adeo maior est causa, cui etiam a Domino praecipitur dicente, infirmos curate, mortuos suscitate, leprosos mundate, daemones eiicite, gratis accepistis, gratis date. Ego ne tantum flagitium admittam, Caesar, ut Dei praecepta non exequar ? ut gloriam meam polluam ? melius est, ut inquit Paulus, mihi mori , quam ut gloriam meam quis evacuet. Gloria nostra est apud Deum honorificare mi-




<pb n="XVIII"/>
nisterium nostrum, ut idem inquit : vobis dico gentibus, quamdiu ego quidem sum gentium Apostolus, glorificabo ministerium meum ; ego, Caesar, aliis quoque sim et exemplum et causa delinquendi, Christianus homo, sacerdos Dei, Pontifex Romanus, vicarius Christi ? Iam vero innocentia sacerdotum quomodo incolumis erit inter opes, inter magistratus, inter administràtionem secularium negotiorum ? Ideo ne terrenis renunciamus, ut eadem uberiora assequamur ? Et privata abiicimus, ut aliena possideamus et publica? Nostrae erunt urbes, nostra tributa, nostra vectigalia. Et cur clericos, si haec fecerimus, nos vocari licebit? pars nostra, sive sors, quae Graece dicitur KLripos dominatus est , non terrenus, sed coelestis. Levitae, qui item clerici sunt, partem cum fratribus non fuerunt sortiti , et tu nos iubes etiam fratribus sortiri portionem ? Quo mihi divitias atque opes , qui Domini voce iubeor nec de crastino esse sollicitus ? et cui dictum est ab illo, nolite thesaurizare super terram, nolite possidere aurum neque argentum neque pecuniam in zonis vestris. Et, difficilius est divitem introire in regnum coelorum, quam camelum per foramen acus transire. Ideoque pauperes sibi ministros elegit, et qui omnia reliquerunt ut eum sequerentur, et paupertatis ipse fuit exempium. Usque adeo divitiarum pecuniarumque tractatio innocentiae inimica est, non modo possessio illarum atque dominatus. Unus ludas, qui loculos habebat et portabat quae mittebantur, praevaricatus est, et amore pecuniae, cui assueverat, magistrum Dominum Deum et reprehendit et prodidit. Itaque vereor, Caesar, ne me ex Petro facias ludam. Audi etiam quid Paulus dicat: Nihil in-



<pb n="XIX"/>
tulimus in hunc mundum, haud dubium quod nec auferre quid possumus; habentes aiunt alimenta, et quibus tegamur , his contenti sumus. Nam qui volunt divites fieri, incidunt in tentationem et in laqueum diaboli, et desideria multa et inutilia et nociva, quae mergunt homines in interitum et perditionem. Radix enim omnium malorum est cupiditas, quam quidam appetentes erraverunt a fide et inseruerant se doloribus multis : tu autem homo Dei haec fuge. Et tu me accipere iubes, Caesar, quae velut venenum effugere debeo? et quod praeterea pro tua prudentia, Caesar, confideres, quis inter haec divinis rebus faciendis locus ? Apostoli, quibusdam indignantibus quod viduae ipsorum in ministerio quotidiano despicerentur, responderunt non esse aequum relinquere se verbum Dei et ministrare mensis ; et tamen viduis ministrare, quanto aliud est quam exigere vectigalia? curare aerarium? stipendium numerare militibus? et mille aliis curis huiusmodi implicari ? Nemo militans Deo implicat se negotiis secularibus , inquit Paulus. Numquid Aaron cum ceteris Levitici generis, aliud quam Domini tabernaculum procurabat ? eius filii, quia ignem alienum in turibula sumpserant, igni coelesti conflagraverant. Et tu iubes nos ignem secularium divitiarum vetitum ac profanum, in sacra turibula, idest in sacerdotalia opera sumere ? Num Eleazar, num Phinees, num ceteri Pontifices ministrique aut tabernaculi aut templi, quicquam, nisi quod ad rem divinam pertineret, administrabant ? administrabant dico. Imo administrare poterant, si officio suo satisfacere volebant? Quod si nolint, audiant execrationem Domini dicentis : Maledicti qui opus



<pb n="XX"/>
Domini faciunt neglegenter. Quae execratio quum in omnes, tum in te, Pontifex, maxime cadit. O quantum est Pontificale munus ! quantum est caput esse Ecclesiae ! Quantum est praeponi pastorem tanto ovili, e cuius manu uniuscuiusque agni ovisque amissae sanguis exigitur. Cui dictum est, si amas me plus quam alii, ut fateris, pasce agnos meos. Iterum, si amas me, ut fateris, pasce oves meas : tertio si amas me, pasce oves meas. Et tu iubes, Caesar, capras etiam pascere et porcos qui nequeunt ab eodem pastore custodiri, quid, quod me Regem facere vis, aut potius Caesarem, idest Regum principem. Dominus Jesus Christus, Deus et homo, Rex et Sacerdos, quum se Regem affirmaret audi de quo regno locutus est : Regnum meum, inquit, non est de hoc mundo. Si non de hoc modo esset regnum meum, ministri mei utique decertarent. Et quae fuit prima vox, ac frequenter clamor praedicationis eius? Nonne haec? Poenitentiam agite, appropinquavit enim regnum coelorum ; appropinquavit regnum Dei, cui comparabitur regnum coelorum Dei, cui comparabitur regnum seculare nihil ad se pertinere declaravit? Eoque non modo regnum huiusmodi non quaesivit, sed oblatum quoque accipere noluit. Nam cum intellegeret aliquando populos destinasse ut eum raperent, Regemque facerent, in montium solitudines fugit. Quod nobis qui locum ipsius tenemus, non solum exemplo dedit imitandum, sed etiam praecepto, inquiens : Principes gentium dominantur eorum , et qui maiores sunt potestatem exercent in eos. Non ita erit inter vos, sed quicumque voluerit inter vos maior fieri, sit vester minister ; et qui voluerit primus



<pb n="XXI"/>
inter vos esse, erit vester servus. Sicut filius hominis non venit ut ministretur ei, sed ut ministret et det animam suam in redemptionem pro multis. Iudices olim Deus, ut scias, Caesar, constituit super Israel, non Reges, populumque sibi nomen regium postulantem detestatus est. Nec aliter ob duritiem cordis illorum Regem dedit, quam quod repudium permiserat, quod in nova lege revocavit. Et ego regnum accipiam qui vix iudex esse permittor ? An nescitis, inquit Paulus, quod sancti de hoc mundo iudicabunt? Et si in vobis iudicabitur mundus, indigni estis, qui de minimis iudicatis. Nescitis quod angelos iudicabimus, quanto magis secularia? Secularia igitur iudicia si habueritis, contemptibiles qui sunt in ecclesia, eos constituite ad iudicandum ? At qui iudices de rebus controversis tantummodo iudicabant , non etiam tributa exigebant. Ego exigam, qui scio a Domino interrogatum Petrum, a quibusnam Reges terrae acciperent tributum, censum ve, a filiis an ab alienis? Et quum hic respondisset ab alienis , ab eodem dictum , ergo liberi sunt filii. Quod si omnes filii mei sunt, Caesar, ut certe sunt, omnes liberi erunt , nihil quisquam solvet. Igitur non opus est mihi tua donatione, qua nihil assecuturus sum, praeter laborem , quem ut minime debeo, ita minime possum ferre. Quid quod necesse haberem potestatem exercere sanguinis, punire sontes, bella gerere, urbes diripere, regiones ferro ignique vastare ? Aliter non est quod sperem posse me tueri quae tradidisses. Et si haec fecero, sacerdos , Pontifex, Christi Vicarius sum. Ut illum in me tonantem audiam atque dicentem : Domus mea domus orationis vocabitur



<pb n="XXII"/>

omnibus gentibus, et tu fecisti eam speluncam latronum. Non veni in mundum, inquit Dominus, ut iudicem mundum , sed liberem eum , et ego qui illi successi , causa mortium ero? Cui in persona Petri dictum est: Converte gladium tuum in locum suum. Omnes enim qui acceperint gladium, gladio peribunt. Ne defendere quidem nobis ferro nos licet. Siquidem defendere dominum Petrus volebat, cum auriculam abscidit servo, et tu divitiarum aut comparandarum aut tuendarum causa, uti nos ferro iubes. Nostra potestas est potestas clavium , dicente Domino : Tibi dabo claves regni coelorum. Quodcumque ligaveris super terram, erit ligatum et in coelis, et quodcumque solveris super terram , erit solutum in coelis, et portae inferorum non praevalebunt adversus eas. Nihil ad hanc potestatem, nihil ad hanc dignationem , nihil ad hoc regnum adiici potest. Quo qui contentus non est, aliud sibi quoddam a diabolo postulet, qui etiam domino dicere ausus est : tibi dabo omnia regna mundi, si cadens in terram adoraveris me. Quare, Caesar, cum pace tua dictum sit, noli mihi diabolus effici, qui Christum idest me regna mundi a te data accipere iubeas. Malo enim illa spernere quam possidere. Et ut aliquid de infidelibus, sed ut spero, futuris fidelibus loquar, noli me de Angelo lucis reddere illum angelum tenebrarum ; quorum corda ad pietatem inducere volo, non ipsorum cervici iugum imponere, et gladio quod est verbum Dei, non gladii ferro mihi subiicere, ne deteriores efficiantur, ne recalcitrent, ne cornu me feriant, ne nomen Dei meo irritati errore blasphement. Filios mihi carissimos volo reddere, non servos : adoptare, non



<pb n="XXIII"/>
emere ; generare non manucapere : animas eorum offerre sacrificium Deo, non diabolo corpora. Discite a me, inquit Dominus, qui mitis sum et humilis corde , capite iugum meum , et invenietis requiem animabus vestris. Iugum enim meum suave, et pondus meum leve. Cuius ad extremum, ut finem faciam, illam in hanc sententiam accipe, quam quasi inter me et te tulit : Reddite quae sunt Caesaris Caesari, et quae sunt Dei Deo. Quo fit ut nec tu, Caesar, tua relinquere, neque ego quae Caesaris sunt accipere debeam, quae, vel si millies offeras, numquam accipiam.</p>
<p>Ad hanc Silvestri orationem Apostolico viro dignam, quid esset quod amplius Constantinus posset opponere ? Quod quum ita sit, qui aiunt donationem factam esse, nonne iniuriosi sunt in Constantinum , quem suos privare imperiumque Romanum voluisse convellere? Iniuriosi in S. P. Q. R, Italiam, totumque occidentem quem contra ius fasque imperium mutari permisisse? Iniuriosi in Sil vestrum, quem indignam sancto viro donationem acceptam habuisse, iniuriosi in summum pontificem, cui licere tèrrenis potiri regnis, et Romanum moderari imperium arbitrantur? Haec tamen omnia eo pertinent, ut appareat Constantinum, inter tot impedimenta, numquam fuisse facturum, ut rem Romanam Silvestro ex maxima parte donaret, quod isti aiunt. Age porro, ut credamus istam donationem, de qua facit pagina vestra mentionem, debet constare etiam de acceptatione Silvestri. Nunc de illa non constat. At credibile est, dicitis, ratam hunc habuisse donationem, ita credo, nec ratam habuisse modo , verum etiam petiisse , rogasse , precibus extorsisse



<pb n="XXIV"/>
credibile est. Quid vos credibile, quod praeter opinionem est hominum, dicitis? Nec quia in pagina privilegii de donatione fit mentio , putandum est fuisse acceptam. Sed e contrario, quia non fit mentio de acceptatione, dicendum est non fuisse donatum. Ita plus contra vos facit hunc donum respuisse, quam illum dare voluisse. At beneficium in invitum non confertur. Neque vero tantum donata respuisse Silvestrum suspicari debemus, sed tacite etiam iudicasse, nec illum dare iuste, nec se iure accipere posse. Sed o caecam semper inconsultamque avaritiam ! demus, ut tabulas quoque de assensu Silvestri proferre possitis, veras, incorruptas, sinceras, num protinus donata sunt, quae in tabulis continentur? ubi possessio? ubi in manus traditio? Nam si chartam modo Constantinus dat, non gratificari Silvestro voluit, sed illudere. Verisimile est, dicitis, qui donat quippiam, eum et possessionem tradere. Videte quid loquamini, quum possessionem non esse datam constet, et an datum sit ius ambigitur. Verisimile est, qui possessionem non dedit, eum ne ius quidem dare voluisse. An non constat possessionem unquam traditam fuisse, quod negare impudentissimum est? Numquid Silvestrum Constantinus in Capitolium, quasi triumphantem, inter frequentium Quiritum sed infidelium plausum duxit ? In sella aurea simul assistente universo Senatu collocavit? Magistratus pro sua quemque dignitate Regem salutare et adorare iussit? Haec erga novos principes fieri solent, non tantum aliquod palatium velut lateranense tradi. Num postea per universam Italiam circumduxit. Adiit cum illo Gallias ? Adiit Hispanias ? Adiit Germanos, ceterumqùe



<pb n="XXV"/>
occidentem ? Aut si gravabantur ambo tantum obire terrarum, quibusnam tam ingens officium delegarunt, qui et Caesaris vice traderent possessionem, et Silvestri acciperent? Magni hi viri, atque eximiae auctoritatis esse debuerunt, et tamen qui fuerint ignoramus. Nòstra memoria , ut exempla vetusta omittam, numquam aliter factitatum vidimus, quum quis aut urbis, aut regionis aut Provinciae dominus factus est, ita demum traditam existimari possessionem, si magistratus pristini summoveantur, novique subrogentur. Hoc si tunc Silvester fieri non postulasset, tamen magnificentiae Constantini intererat , ut declararet non verbo, sed re possessionem tradere, suos praesides amovere , aliosque ab illo substitui iubere. Non traditur possessio, quae penes eosdem remanet qui possidebant, et novus dominus illos summovere non audet. Sed fac istud quoque non obstare , et nihilominus putari Silvestrum possedisse, atque omnia praeter morem praeterque naturam tunc esse dicamus administrata. Postquam ille abiit, quos provinciis urbibusque rectores Silvester praeposuit, quae bella gessit, quas nationes ad arma spectantes oppressit ? per quos haec administravit ? Nihil horum scimus, respondetis. Ita puto, nocturno tempore haec omnia gesta sunt ; et ideo nemo vidit. Age, fuit in possessione Silvester ? Quis eum de possessione deiecit? Nam perpetuo in possessione non fuit, neque successorum aliquis saltem, usque ad Gregorium Magnum, qui et ipse caruit possessione. Qui extra possessionem est, nec se ab ea deiectum probare potest, is profecto numquam possedit, et si se possedisse dicat, insanit. Vides ut te insanum etiam probo? Alioquin dic



<pb n="XXVI"/>
quis Papam deiecit, ipse ne Constantinus an eius filii, an Iulianus, an aliquis alius Caesar? Profer nomen expulsoris, profer tempus, unde primum, unde secundum ac deinceps expulsus est. Num per seditionem et caedes, an sine his? Coniurarunt in eum pariter nationes, an quae prima? Quid? nemo omnium auxilio fuit? Ne illorum quidem qui per Silvestrum aliumve Papam praepositi urbibus ac provinciis erant ? Uno die universa amisit, an paulatim et per partes ? Restitit ipse suique magistratus , an ad primum tumultum se abdicarunt? Quid? ipsi victores non in eam faecem hominum, quam indignam imperio ducebant, ferro grassati sunt in ultionem contumeliae , in tutelam occupatae dominationis , in contemptum religionis nostrae, in ipsum etiam posteritatis exemplum ? Omnino eorum qui victi sunt nemo fugam cepit? nemo latuit? nemo timuit? O admirabilem casum ! Imperium romanum tantis laboribus, tanto cruore partum, tam placide tam quiete a Christianis sacerdotibus vel partum est vel amissum ut nullus eruor , nullum bellum , nulla querela intercesserit. Et quod non minus admirari debeas , per quos hoc gestum sit , quo tempore, quomodo, quandiu, prorsus ignotum. Putes in silvis, inter arbores, regnasse Silvestrum, non Romae, et inter homines, et ab hibernis imbribus frigoribusque non ab hominibus eiectum. Quis non habet cognitum , qui paulo plura lectitarit, quot reges Romae, quot consules, quot dictatores, quot tribuni plebis, quot censores, quot aediles creati fuerint, nemoque ex tanta hominum copia, ex tanta vetustate nos fugit. Scimus item quot Atheniensium duces, quot Thebanorum, quot Lacedaemonio-



<pb n="XXVII"/>
rum extiterint, pugnas eorum terrestres navalesqne universas tenemus. Non ignoramus qui Reges Persarum , Medorum, Chaldaeorum, Hebraeorum fuerint, aliorumque plurimorum , et quomodo horum quisque aut acceperit regnum, aut perdiderit , aut recuperaverit Romanum, aiunt, sive Silvestrianum imperium, qua ratione inceperit, aut qua desierit, quando, per quos, in ipsa quoque urbe nescitur. Interrogo enim quos harum rerum testes auctoresque proferre possitis ? nullos respondetis. Et non pudet vos non tam homines quam pecudes dicere, verisimile esse Silvestrum possedisse? Quod quia vos non potestis, ego e contrario docebo ad ultimum usque diem vitae Constantinum et gradatim deinceps omnes Caesares possedisse, ut ne quid habeatis quod hiscere possitis. At perdifficile est, et magni, ut opinor, operis hoc docere. Evolvantur omnes Latinae Graecaeque historiae, citentur ceteri auctores, qui de illis meminere temporibus , et neminem reperies in hac re ab alio discrepare. Unum ex mille testimoniis sufficiat. Eutropius, qui Constantinum, qui tres Constantini filios a patre relictos, dominos orbis terrarum vidit, qui de Iuliano filio fratris Constantini ita scribit: Hic Iulianus qui fuit Diaconus in Romana Ecclesia Imperatorque effectus, apostatavit in idolorum cultu, rerum potitus est, ingentique apparatu Parthis intulit bellum, cui expeditioni ego quoque interfui. Nec de donatione imperii occidentis tacuisset, nec paulo post de Ioviano, qui successit Iuliano , ita dixisset : Pacem cum Sapore necessariam quidem sed ignobilem fecit, mutatis finibus, ac nonnulla imperii Romani parte tradita, quod ante, ex quo Romanum imperium conditum erat, numquam



<pb n="XXVIII"/>
accidit. Quin etiam legiones nostrae apud Caudium a Pontio Telesi no, et in Hispania apud Numantiam et in Numidia sub iugo missae sunt, ut nihil tamen finium traderetur. Hoc loco libet vos, qui nuperrime defuncti estis, convenire Pontifices Romani et te, Eugeni , qui vivis , cum Felicis tamen venia. Cur donationem Constantini magno ore iactitatis, frequenterque vos ultores erepti imperii quibusdam Regibus Principibusque minamini ? et confessionem quamdam servitutis a Caesare , dum coronandus est, a nonnullis aliis principibus extorquetis ? Veluti a Rege Neapolitano atque Siciliae , id quod numquam aliquis veterum Romanorum Pontificum fecit, non Damasus apud Theodosium, non Syricius apud Arcadium, non Anastasius apud Honorium, non Ioannes apud Iustinianum , non alii apud alios sanctissimi Papae, apud optimos Caesares, sed semper illorum Romam Italiamque cum Provinciis quas nominavi fuisse professi sunt. Eoque numismata aurea, ut de aliis monumentis sileam , templisque urbis Romanae, circumferuntur , non Graecis sed Latinis literis inscripta, Constantini iam Christiani et deinceps cunctorum ferme Imperatorum , quorum multa penes me sunt cum hac plerumque subscriptione subter imaginem crucis, Concordia orbis, qualia infinita reperirentur summorum Pontificum si umquam Romae imperassetis, quae nulla reperiuntur, neque aurea, neque argentea, neque ab aliquo visa memorantur, et tamen necesse erat illo tempore proprium habere numisma, quisquis imperium Romae teneret, saltem sub imagine Salvatoris aut Petri. Proh imperitiam hominum ! non cernitis si donatio Constantini



<pb n="XXIX"/>
vera est, Caesari, de Latio loquor , nihil relinqui ? En qualis Imperator , qualis Rex Romanus erit , cuius regnum si quis habeat, nec aliud habeat, omnino nil habeat. Quod si itaque palam est Silvestrum non possedisse, hoc est Constantinum non tradidisse possessionem, haud dubium erit, ne ius quidem, ut dixi, dedisse possidendi, nisi dicitis ius quidem datum, sed aliqua causa possessionem non traditam. Ita plane dabat quod minime futurum intelligebat, dabat quod tradere non poterat , dabat quod non prius venire in manus eius cui dabatur possibile erat, quam esset extinctum. Dabat donum quod ante quingentos annos aut numquam valiturum foret. Verum hoc loqui aut sentire insanum est. Sed iam tempus est, ne longior fiam, causae adversariorum iam conscissae atque laceratae letale vulnus imprimere et uno eam iaculari ictu. Omnis fere historia, quae nomen historiae meretur, Constantinum a puero cum patre Constantino Christianum refert multo etiam ante Pontificatum Silvestri, ut Eusebius ecclesiasticae scriptor historiae, quem Rufinus non in postremis doctus, in Latinum interpretatus, duo volumina de aevo suo adiecit, quorum uterque pene Constantini temporibus fuit. Adde huic etiam testimonium Romani Pontificis qui his rebus gerendis non interfuit, sed praefuit, non testis sed auctor, non alieni negotii, sed sui narrator. Is est Melchiades Papa qui proximus fuit ante Silvestrum qui ita ait : Ecclesia ad hoc usque pervenit, ut non solum gentes sed etiam Romani principes qui totius orbis monarchiam tenebant, ad fidem Christi et ad fidei sacramenta concurrerent. E quibus unus religiosissimus Constantinus



<pb n="XXX"/>
primus, fidem veritatis patenter adeptus, licentiam dedit per universum orbem sub suo degentibus imperio, non solum fieri Christianos, sed etiam fabricandi Ecclesias et praedia constituit tribuenda. Denique praefatus princeps dona immensa contulit, et fabricam templi primae sedis beati Petri instituit, adeo ut sedem imperialem relinqueret, et beato Petro suisque successoribus profuturam concederet. En nihil Melchiades a Constantino donatum ait, nisi palatium lateranense et praedia de quibus Gregorius in registro facit saepissime mentionem. Ubi sunt qui non in dubium vocari non sinunt donatio Constantini valeat, nec ne, cum illa donatio fuerit, et ante Silvestrum et rerum tantummodo privatarum? quae res quamquam plana et aperta sit, tamen de ipso, quod isti stolidi proferre solent, privilegio disserendum est. Et ante omnia non modo ille, qui Gratianus videri voluit, qui nonnulla ad opus Gratiani adiecit, improbitatis arguendus est, verum etiam inscitiae, qui opinantur paginam privilegii apud Gratianum contineri, quod neque docti umquam putarunt, et in vetustissimis quibusque codicibus decretorum non invenitur. Et si quo in loco huius rei Gratianus meminisset, non in hoc ubi isti collocant, seriem ipsam orationis abrumpentes, sed in eo ubi agit de Ludovici pactione, misisset. Praeterea duo millia locorum in decretis sunt, quae ab huius loci fide dissentiant. Quorum unus est ubi, quae superius retuli, Melchiadis verba ponuntur. Nonnulli eum qui hoc capitulum adiecit, aiunt vocatum Paleam vel vero nomine, vel ideo quod quae de suo adiunxit, ad Gratianum comparata, instar palearum iuxta frumenta existimentur. Ut-



<pb n="XXXI"/>
cumque sit, indignissimum est credere, quae ad hoc adiecta sunt, ea decretorum collectorem aut ignorasse, aut magni fecisse habuisseque pro veris. Bene habet, sufficit, vicimus. Primum quod hoc Gratianus non ait, ut isti mentiebantur, imo adeo ut ex infinitis locis detur intelligi, negat aut confutat. Deinde quod unum et ignotum et nullius auctoritatis ac nauci hominem afferunt, ita etiam stolidum, ut ea Gratiano affinxerit, quae cum ceteris illius dictis congruere non possent. Hunc ergo vos auctorem profertis? Huius unius testimonio utimini? Huius chartulam ad tantae rei confirmationem contra sexcenta probationum genera recitatis ? At ego expectaveram ut aurea sigilla, marmoratos titulos, mille auctores ostenderetis. Sed ipse (dicitis) Palea auctorem profert, fontem historiae ostendit, et Gelasium Papam cum multis Episcopis in testimonium citat. Ex gestis, inquit, Silvestri, quae beatus Gelasius in concilio LXX Episcoporum Catholicis legi commemorat, et pro antiquo usu multas hoc dicit Ecclesias imitari. In quibus legitur Constantinus etc. Multo superius, ubi de libris legendis et non legendis agitur, etiam dixerat actus beati Silvestri praesulis, licet eius qui scripsit nomen ignoramus, a multis tamen in urbe Roma Catholicis legi cognovimus, et pro antiquo usu imitantur Ecclesiae. Mira haec auctoritas, mirum testimonium, inexpugnabilis probatio. Dono vobis hoc, Gelasium dum de concilio LXX Episcoporum loquitur id dixisse. Num is dixit paginam privilegii in beatissimi Silvestri gestis legi, et hoc Romae, cuius Ecclesiae auctoritatem multae aliae sequuntur. Quod ego nen nego, concedo, fateor : me quoque una cum Gelasio



<pb n="XXXII"/>
testem exhibeo. Verum quid vobis ista res prodest, nisi ut in adducendis testibus mentiri voluisse videamini? Ignoratur nomen eius, qui hoc decretis adscripsit, et solus hoc dicit. Ignoratur nomen eius qui scripsit historiam, et solus is et falso testis affertur. Et vos boni viri atque prudentes hoc satis superque esse ad tantae rei testimonium existimatis? At, videte, quantum inter meum intersit vestrumque iudicium. Ego ne si hoc quidem apud gesta Silvestri privilegium contineretur, pro vero habendum putarem, cum historia illa non historia sit, sed poetica et impudentissima fabula , ut posterius ostendam, nec quisquam alius, alicuius dumtaxat auctoritatis, de hoc privilegio habeat mentionem. Et Jacobus Voraginensis propensus in amorem clericorum, ut Archiepiscopus, tamen in gestis sanctorum, de donatione Constantini, ut fabulosa nec digna quae inter gesta Silvestri poneretur, silentium egit, lata quodammodo sententia contra eos, si qui haec litteris mandavissent. Sed ipsum falsarium, ac vere paleam, non triticum, obtorto collo in iudicium trahere volo. Quid ais falsarie? unde fit quod istud privilegium inter Silvestri gesta non legimus ? Credo rarus hic liber est, difficilisque inventu, nec vulgo habetur ; sed tamquam Fasti olim a Pontificibus aut libri Sibyllini a decemviris custoditur. Lingua graeca aut syriaca aut chaldaica scriptus est? Testatur Grelasius a multis catholicis legi, Voraginensis de eo meminit. Nos quoque mille et antique scripta exemplaria vidimus, et in omni fere cathedrali Ecclesia, cum adest Silvestri natalis dies, lectitantur, et tamen nemo se illic legisse istud ait, quod tu affingis, némo audivisse, nemo somniasse. An alia quae-



<pb n="XXXIII"/>
dam fortassis historia est? Et quaenam ista erit? Ego aliam nescio, nec abs te aliam dici interpretor, quippe de ea tu loqueris quam Gelasius apud multas Ecclesias lectitari refert. In hac autem tuum privilegium non invenimus. Quod si istud in vita Silvestri non legitur, quid tu ita legi tradidisti ? Quid in tanta re iocari es ausus, et levium hominum cupiditatem eludere? Sed stultus sum, qui illius potius insector audaciam quam istorum dementiam qui crediderunt. Si quis apud Graecos, apud Hebraeos, apud Barbaros, diceret hoc esse memoriae proditum , nonne iuberetis nominari auctorem , proferri codicem, et locum ab interprete fideli exponi, antequam crederetis? Nunc de lingua vestra, de notissimo codice fit mentio, et vos tam incredibile factum, aut non inquiritis , aut, cum scriptum non reperiatis , tam prona estis crudelitate, ut pro scripto habeatis atque pro vero. Et hoc titulo contenti, terras miscetis et maria, et quasi nullum subsit dubium, eos qui vobis non credunt, terrore bellorum aliisque minis prosequimini. Bone Jesu, quanta vis, quanta divinitas est veritatis, quae per sese, sine magno conatu, ab omnibus dolis ac fallaciis se ipsam defendit, ut non immerito, cum esset apud Darium regem exorta contentio, quod foret maxime validum, et alius aliud diceret, tributa sit palma veritati. Quia cum sacerdotibus non cum secularibus mihi res est, ecclesiastica magis quam secularia sunt exempla repetenda. Judas Machabeus, cum dimissis Romam legatis, foedus amicitiamque a senatu impetrasset, curavit verba foederis in aes incidenda, Hierosolymamque portanda, taceo de lapideis decalogi tabulis quas Deus Moysi dedit. Ista vero

<pb n="XXXIV"/>
tam magnifica Constantini et tam inaudita donatio, nullis neque in auro, neque in argento, neque in aere, neque in marmore, neque postremo in libris, probari documentis potest, sed tantum, si isti credimus, in charta sive membrana. Jubal, primus musices auctor, ut est apud Josephum, cum. esset a maioribus tradita per manus opinio, res humanas semel aqua iterum igni delendas, doctrinam suam duabus columnis inscripsit, lateritia contra ignem, lapidea contra aquas. Quae ad Iosephi aevum, ut idem scribit, permansit, ut suum in omnes beneficium semper extaret. Et apud Romanos rusticanos adhuc, agrestes , cum parvae et rarae literae essent, tamen leges duodecim tabularum in aes fuerunt incisae, quae in capta atque incensa a Gallis urbe, incolumes postea sunt repertae. Adeo duo maxima in rebus humanis, diuturnitatem temporis et fortunae violentiam, vincit circumspecta providentia. Constantinus vero, orbis terrarum donationem, papyro tantum et atramento signavit, cum praesertim machinator fabulae, quisquis ille fuit, faciat Constantinum dicentem se credere non defore, qui donationem hanc impia aviditate rescinderent. Hoc times, Constantine, et non caves, ne ii qui Romam Silvestro eriperent, chartulam quoque surriperent? Quid ipse Silvester pro se nihil agit? Ita omnia Constantino remittit? Ita securus ac segnis in tanto negotio, nihil sibi, nihil Ecclesiae suae, nihil posteritati prospicit? En cui imperium romanum administrandum coipmittis, qui tam magna# rei, tantoque aut lucro aut'periculo indormit. Siquidem sublata chartula, privilegii donatio, utique aetate praecedente probari non poterit. Paginam privilegii appellat homo vesanus



<pb n="XXXV"/>
privilegium : ne tu, libet velut praesentem insectari 7 vocas donationem orbis terrarum, et hoc in pagina vis esse scriptum , et isto genere orationis usum esse Constantinum. Si titulus absurdus est, qualia cetera existimemus ?</p>
<p>Costantinm imperator quarto die mi baptismatis privilegium Romanae Ecclesiae Pontifici contulit, ut in urbe Roma sacerdotes, ita hunc caput habeant, sicut iudices Regem.</p>
<p>Hoc in ipsa Silvestri historia continetur. Ex quo dubitari non potest ubinam scriptum significare privilegium. Sed more eorum qui mendacia machinantur, a vero incepit, ut sequentibus , quae falsa sunt, conciliet fidem, ut Sinon apud Vergilium:
Cuncta equidem tibi, Rex, fuerint quaecumque, fatebor, Vera, inquit, neque me Argolica de gente negabo.</p>
<p>Hoc primum, deinde falsa subiecit. Ita hoc loco noster Sinon facit, qui quum a vero incepisset, adiecit.</p>
<p>In eo privilegio ita inter cetera legitur: Utile indicavimus una cum omnibus Satrapis nostris , et universo Senatu, optimatibus etiam et cum cuncto populo imperio Romanae Ecclesiae. subiacenti, ut sicut beatus Petrus in terris Vicanus Dei videtur esse constitutus, ita et Pontifices ipsius principis Apostolorum vicem et principatus potestatem, amplius quam terrenam imperialis nostrae serenitatis mansuetudinem habeie videantur, concessam a nobis nostroque imperio obtineant
O scelerate atque malefice, eadem, quam affers in testimonium, refert historia, longo tempore neminem se-


<pb n="XXXVI"/>
natorii ordinis voluisse accipere religionem Christianam et Constantinum pauperes sollicitasse pretio ad baptismum. Et tu ais intra primos statim dies, Senatum , optimates, satrapas, quasi iam Christianos de honestanda Ecclesia Romana cum Caesare decrevisse. Quid quod vis interfuisse satrapas? O caudex, o stipes. Sic loquuntur Caesares? Sic concipi solent decreta Romana? Quis umquam satrapas in consiliis Romanorum nominari audivit? Non teneo memoria umquam legisse me ullum, non modo Romanum, sed ne in Romanorum quidem provinciis satrapam nominatum. At hic Imperatores satrapas vocat eosque Senatui praeponit, quum omnes honores, etiam qui principi deferuntur, tantum a senatu decernantur adiuncto populoque Romano. Hinc est quod in lapidibus vetustis aut tabulis aereis aut numismatibus duas literas videmus. S. C. id est senatus consulto, vel quatuor, S. P. Q. R. hoc est Senatus populusque romanus. Et ut Tertullianus meminit, quum Pontius Pilatus de admirandis Christi actionibus ad Tiberium Caesarem non ad Senatum scripsisset, siquidem magistratus ad Senatum de magnis rebus consueverant, Senatus hanc rem indigne tulit, Tiberioque praerogativam ferendi ut Jesus pro Deo coleretur, repugnavit, ob tacitam tantummodo indignationem offensae Senatoriae dignitatis. Et ut scias quantum Senatus valeat auctoritas, ne pro Deo coleretur obtinuit. Quid quod ais optimates? quos aut primarios in republica intelligimus viros, qui cur nominantur, quum de ceteris magistratibus silentium sit? aut eos qui populares non sunt, benevolentiam populi aucupantes , sed optimi cuiusque et bonarum partium studiosi



<pb n="XXXVII"/>
ac defensores , ut Cicero quadam oratione demonstrat. Ideoque Caesarem ante oppressam rempublicam popularem fuisse dicimus, Catonem ex optimatibus, quorum differentiam Sallustius explicavit. Neque hi optimates magis quam populares, aut ceteri boni viri dicuntur in consilio adhiberi. Sed quid mirum si adhibentur optimates, ubi cunctus populus, si homini credimus, cum Senatu et Caesare iudicavit? Et is quidem Romanae Ecclesiae subiacens? quis iste est populus? Romanus ne? Ac cur non dicitur populus Romanus potius quam populus subiacens ? Quae nova ista contumelia est in Quirites, de quibus optimi poetae elogium est,
<quote><l>Tu regere imperio populos, Romane, memento ?</l></quote>
Qui regit alios populos, ipse vocatur populus subiacens, quod inauditum est. Nam in hoc, ut in multis epistulis Gregorius testatur, differt Romanus Pontifex a ceteris, quod solus est princeps liberi populi. Ceterum ita sit, ut vis. Nonne et alii populi subiacent? An alios quoque significas? Quomodo fieri istud triduo poterat, ut omues populi subiacentes Romanae Ecclesiae illi decreto adessent? Tametsi non omnis faex populi iudicabat. Quid antequam subiecisset Romano pontifici populum Constantinus subiectum vocaret ? Quid quod hi, qui subiacentes vocantur, faciendo dicuntur praefuisse decreto? Quid quod hoc ipsum dicuntur decrevisse, ut sint subiacentes, et ut ille qui subiacet hos habeat subiacentes ? Quid agis aliud infelix nisi ut indices te voluntatem fallendi habere, facultatem non habere?</p>
<p>Eligentes nobis ipsum principem Apostolorum, vel



<pb n="XXXVIII"/>
eius vicarios firmos apud Deum esse patronos. Et sicut nostra est terrena imperialis potentia, ita eius sacrosanctam Romanam Ecclesiam decrevimus veneranter honorare, et amplius quam nostrum imperium terrenum que thronum, sedem sacratissimam beati Petri gloriose exaltare, tribuentes ei potestatem et gloriam et dignitatem atque vigorem, et honorificentiam imperialem.</p>
<p>Revivisce paulisper Firmiane Lactanti, resisteque huic asino tam vaste immaniterque rudenti. Ita verborum turgentium strepitu delectatur, ut eadem repetat et inculcet quae modo dixerat. Hunc ne in modum aevo tuo loquebantur Caesarum scribae, ne dicam agasones? Elegit sibi illos Constantinus non patronos sed esse patronos. Interposuit illud esse ut numerum redderet concinniorem. Honesta ratio barbare loqui, ut venustius currat oratio, si modo quid in tanta scabritie venustum esse potest. Eligentes principem apostolorum vel eius vicarios. Non eligis Petrum, et eius deinceps vicarios sed aut hunc, exclusis illis, aut illos, hoc excluso. Et Pontifices Romanos appellas vicarios Petri, quasi vel vivat Petrus, vel minori dignitate sint ceteri, quam Petrus fuit. Nonne et illud barbarum est a nobis nostro impetro? quasi imperium habeat animum concedendi et potestatem. Nec fuit contentus dicere, obtineant, nisi etiam diceret concessam, quum satis alterum esset. Et illud, firmos patronos perquam elegans est. Scilicet firmos vult, ne pecunia corrumpantur, aut metu labantur. Et illud terrena imperialis potentia, duo adiectiva sine copula et illud veneranter honorare et illud, nostrae imperialis serenitatis mansuetudo, Lactantianam eloquentiam redolent,



<pb n="XXXIX"/>
quum de potentia agatur imperii, serenitatem nominare et mansuetudinem, non amplitudinem et maiestatem. Quod etiam tumida superbia inflatum est, ut in ilio quoque gloriose exaltare, per gloriam et potestatem et dignitatem et vigorem et honorificentiam imperialem, quod ex Apocalypsi sumptum videtur, ubi dicitur: dignus est agnus qui occisus est, accipere virtutem et dignitatem et sapientiam et fortitudinem et honorem et benedictionem. Frequenter, ut posterius liquebit, titulos Dei sibi arrogare fingitur Constantinus, et imitari velle sermonem Sacrae Scripturae, quam numquam legerat.</p>
<p>Atque decernentes sancimus, ut principatum teneat, tam super quatuor sedes, Alexandrinam, Antiochenam , Hierosolymitanam, Constantinopolitanam, quam etiam super omnes, in universo orbe terrarum, Dei Ecclesias etiam Pontifex, qui per tempora ipsius sacrosanctae Romanae Ecclesiae extiterit celsior et princeps cunctis sacerdotibus, et totius mundi existat et eius iudicio, quae ad cultum Dei et fidem Christianorum, vel stabilitatem procurandam fuerint, disponantur.</p>
<p>Omitto hic barbariem orationis quo princeps sacerdotibus pro sacerdotum dixit, et quod in eodem loco posuit extiterit et existat et quum dixerit et in universo orbe terrarum, iterum addit totius mundi, quasi quiddam diversum, aut coelum quod mundi pars est, complecti velit, quum bona pars orbis terrarum sub Roma non esset, et quod fidem Christianorum vel stabilitatem procurandam tamquam non possint simul esse, distinxerit, et quod decernere et sancire miscuit. Et veluti prius cum ceteris Costantinus non iudicasset, decernere eum et



<pb n="XL"/>
tamquam poenam proponat sancire et quidem una cuna populo sancire facit. Quis hoc Christianus pati queat, et non Papam, qui hoc patitur ac libens audit, et recitat, censorie severeque castiget, quod quum a Christiano primatum acceperit Romana sedes, et id Gratiano testante multisque Graecorum, octava Synodus declararit, accepisse dicatur a Constantino vix dum christiano, tamquam a Christo? Hoc ille modestissimus Princeps, hoc piissimus Pontifex audire voluisset? Absit tam grave ab utroque eorum nefas. Quid quod multo est absurdius, capit ne rerum natura , ut quis de Constantinopoli loqueretur, tamquam una Patriarchalium sedium, quae nondum esset, nec patriarchalis, nec sedes, nec urbs Christiana nec sit nominata, nec condita, nec ad condendum destinata ? Quippe privilegium concessum est triduo, quam Constantinus esset effectus Christianus, quum Byzantium adhuc erat, non Constantinopolis. Mentiar, nisi hoc quoque con-% fiteatur hic stolidus, scribit enim prope calcem privilegii : Unde congruum prospeximus nostrum imperium et ■ regiam potestatem, orientalibus transferri regionibus, et in Byzantinae Provinciae optimo loco, nomini nostro civitatem aedificari? et illic nostrum constitui imperium.</p>
<p>Si ille alio transferre volebat imperium, nondum transtulerat. Si illic volebat constituere imperium, nondum constituerat. Sic si volebat aedificare urbem, nondum aedificaverat. Non ergo fècisset mentionem de patriarchali, de una quatuor sedum, de Christiana, de sic nominata, de condita, de qua condenda, ut historiae placet, quam Palea in testimonium affert, ne cogitarat quidem. Atque non videt haec belua, sive is Palea sit, sive alius quem



<pb n="XLI"/>
alius sequitur, se dissentire ? Ubi Constantinus, non sua sponte, sed inter quietem , admonitu Dei, non Romae, sed Byzantii, non intra paucos dies, sed post aliquot annos, dicitur decrevisse de urbe condenda, nomenque quod in somnis edoctus fuerat indidisse. Quis ergo non videt, qui privilegium composuit, eum diu post tempora Constantini fuisse ? et quum vellet adornare mendacium, excidisse sibi quod ante dixisset, haec gesta esse Romae, tertio die, quam ille fuisset baptizatus, ut in eum decentissime cadat tritum vetustate proverbium mendaces memores esse oportere. Quid, quod Byzantium, Provincia haudquaquam capax tantae urbis condendae? Nunquam muris complexa est Constantinopolis vetus Byzantium, et hic in eius optimo loco ait urbem esse condendam. Quid, quod Thraciam, ubi positum erat Byzantium, vult esse in oriente, quae vergit ad Aquilonem? Opinor ignorabat Constantinus locum, quem condendae urbi delegerat, sub quo coelo esset, urbsque an Provincia, quanta eius mensura foret.</p>
<p>Ecclesiis beatorum Apostolorum Vetri et Pauli, pro continuatione luminaHorum, possessionum praedia contulimus, et rebus diversis eas ditavimus, et per nostram imperialem iussionem sacram, tam in Oriente, quam in Occidente, quam etiam a Septentrione et Meridionali plaga, videlicet, et in Judaea, Graecia, Asia, Thracia, Africa et Italia, vel diversis insulis, nostra largitate. Et concessimus, ea prorsus ratione, ut per manus beatissimi Patris nostri Silvestri, Summi Pontificis successorumque eius omnia disponantur.</p>
<p>O furcifer! Ecclesiae ne, idest templa Romae erant



<pb n="XLII"/>
Petro et Paulo dicatae ? Quis eas extruxerat? quis aedificare ausus fuisset, quum nusquam foret, ut historia ait, Christianis locus, nisi secreta et latebra, aut si qua templa Romae fuissent, illis dicata Apostolis, non erant digna in quibus tanta luminaria accenderentur, aediculae sacrae, non aedes, sacella, non templa, oratoria inter privatos parietes, non publica delubra? Non ergo ante cura gerenda erat de luminaribus templorum, quam de ipsis templis? Quid ais tu, qui facis Constantinum dicentem: Petrum et Paulum beatos, Silvestrum vero, cum adhuc vivit, beatissimum, et suam, qui paulo ante fuisset ethnicus , iussiónem sacram ? Tantane conferenda sunt pro continuandis luminaribus, ut totus orbis terrarum fatigetur ? At quae ista praedia sunt, praesertim possessionum ? praediorum possessiones dicere solemus , non possessionum praedia. Das praedia, nec quae praedia explicas. Ditasti diversis rebus , nec quando, nec quibus rebus ostendis. Vis plagas orbis a Silvestro disponi, nec pandis quo genere disponendi. Concessisti haec antea , cur te hodie incepisse significas honorare Ecclesiam Romanam, et ei privilegium concedere? Hodie concedis? hodie ditas? Cur dicis concessimus et ditavimus ? Quid loqueris, aut quid sentis, bestia? Cum fabulae machinatore mihi sermo est, non cum optimo Principe Constantino. Sed quid in te ullam prudentiam, ullam doctrinam requiro, qui nullo ingenio, nulla literatura es praeditus, qui ais luminarlorum pro luminarium, et Orientilus trans feri i nglcnilus pro eo, quod est, ad Orientales transferri regionesÌ Quid porro istae ne sunt qua tuor plagae? quam Orientalem numeras ? Thraciam ne ? An, ut dixi, vergit ad septem-



<pb n="XLIII"/>
trionem, an Indaeam ? At magis ad Meridiem spectat r utpote vicina Aegypto. Quam item occidentalem? Italiam ne? At haec in Italiam gerebantur, quam nemo illic agens occidentalem vocat, quum Hispanias dicamus esse in Occidente, et Italia hinc ad meridiem illinc ad arcton magis quam ad Occidentem vergere. Quam septentrionalem? An Thraciam ? at ipse ad Orientem esso vis ? An Asiam? at haec sola totum possidet Orientem, Septentrionem vero communem cum Europa. Quam meridionalem? Certe Africam. At cur non aliquam nominatim Provinciam proferebas? Nisi forte Aethiopes Romano imperio suberant. Et nihilominus non habent loeum Asia et Africa, quum orbem terrarum in quatuor dividimus partes, et nominatim regiones singularum referimus; sed eum in tres, Asiam, Africam, Europam, nisi Asiam pro Asiatica Provincia , Africam pro ea Provincia, quae prope Gaetulos est, appellas. Quae non vi:!eo cur praecipue nominantur. Siccine loquutus esset Constantinus quum quatuor orbis plagas exequitur, ut has regiones nominaret, et a Iudaea inciperet, quae pars Syriae numeratur, et quae amplius Iudaea non erat, eversa Hierosolyma, fugatis ac prope extinctis Iudaeis, ita ut credam vi aliquem in sua patria tunc permansisse, sed alias habitasse nationes? Ubi tandem erat Iudaea, quae nec Iudaea amplius vocabatur, ut hodie videmus illud terrae nomen extinctum? Et sicut exterminatis Chananaeis, Chananea regio desiit appellari, commutato nomine in Iudaeam a novis incolis, ita exterminatis Iudaeis, et convenis gentibus eam incolentibus desierat Iudaea nominari. Nuncupas Iudaeam, Thraciamque insulas, Hispanias vero, Gallias,.



<pb n="XLIV"/>
Germanos non putas nuncupandos, et cum de aliis linguis loquaris Hebraea, Graeca, Barbara, de ulla provinciarum, latino sermone utentium, non loqueris? Video, has igitur omisisti, ut postea in donatione complectereris. Et quid non tanti erant tot provinciae Occidentis, ut continuandis luminaribus suppeditarent sumptus, nisi reliquus orbis adiuvaret? Transeo, quod haec concedi ais per largitatem non ergo, ut isti aiunt, ob leprae curationem. Alioquin insolens fit, quisquis remunerationem loco munerum ponit.</p>
<p>Beato SUvestro, eiusque vicario de praesenti tradimus palatium imperii nostri lateranense, deinde diadema, videlicet coronam capitis nostri, simul Phrygium, nec non superhumerale, videlicet lorum, quod imperiale circumdare solet collum, verum etiam chlamydem purpuream, atque tunicam coccineam, et omnia imperialia indumenta, seu etiam dignitatem imperialium praesidentium equitum, conferentes ei etiam imperialia sceptra, simulque cuncta signa atque hanna, et diversa ornamenta imperialia, et omnem processionem imperialis culminis, et gloriam potestatis nostrae. Viris etiam diversi ordinis, reverentibus clericis sanctae Romanae Ecclesiae servientibus illud culmen singularis potentiae, et praecellentiae, habere sancimus, cuius amplissimus nostei' Senatus videtur gloi%ia adornari, idest,patritios, consules effici, nec non in ceteris dignitatibus imperialibus eos promulgavimus decorari. Et sicut imperialis extat decorata militia, ita clerum sanctae romanae ecclesiae adornari decrevimus. Et quemadmodum imperialis potentia, diversis officiis cubiculariorum riempe et ostiariorum, atque omnium concubitorum adornatur, ita et sanctam Romanam Eccle-



<pb n="XLV"/>
siam decorari volumus. Et ut amplissime pontificale decus praefulgeat, decrevimus, ut et clei'ici sancti eiusdem sanctae Romanae Ecclesiae, mappulis et linteaminibus, id est, candidissimo colore decoratos equos equitent. Et sicut noster Senatus calceamentis utitur cum udonibus id est candido linteamine illustrentur: et ita celestia, sicut terrestria, ad laudem Dei decorentur.

O Sancte Iesu, ad hunc sententias volventem sermonibus imperitis non respondebis de turbine? non tonabis? non in tantam blasphemiam ultricia fulmina iaculabere? tantum tie probrum in tua familia sustinebis ? Hoc audire, hoc videre, hoc tamdiu conniventibus oculispraeterire poteris? Sed patiens es et multae misericordiae. Vereor tamen, ne patientia haec tua sit potius ira et condemnatio, qualis in illos fuit, de quibus dixisti : et dimisi eos secundum desiderium cordis eorum, ibunt in adinventionibus suis. Et alibi: tradidi eos in reprobum sensum, ut faciant quae non conveniunt, quia non probaverunt se habere notitiam mei. Iube me quaeso , domine, ut exclamem adversus eos, et forte convertantur O Romani Pontifices, exemplum facinorum omnium, ceteris Pontificibus ! O improbissimi Scribae et Pharisaeir qui sedetis super cathedram Moysis, et opera Dathan et Abiron facitis, ita ne vestimenta, apparatus, pompa equitatus, omnis denique vita Caesaris, vicarium Christi decebit ? Quae communicatio sacerdotis ad Caesarem ? Ista ne Silvester vestimenta sibi induit? Eo apparatu incessit? Et celebritate ministrantium domi vixit atque regnavit? Sceleratissimi homines, non intelligunt Silvestro magis vestes Aaron, qui summus Dei sacerdos fuerat r



<pb n="XLVI"/>
quam gentilis principis fuisse sumendas. Sed haec alias erunt exagitanda vehementius. In praesentiarum autem de barbarismo cum hoc sycophanta loquamur, cuius ex stultiloquio, impudentissimum eius patescit sua sponte mendacium. Tradimus, inquit, palatium imperii nostri Lateranense, quasi male hoc loco inter ornamenta donum palatii posuisset, iterum postea ubi de donis agitur replicavit: deinde diademh, et quasi illi non videant, qui adsunt, interpretatur videlicet coronam. Verum hic non addidit ex auro, sed posterius eadem inculcans inquit, ex auro purissimo et gemmis pretiosis. Ignoravit homo imperitus diadema e panno esse, aut forte e serico. Unde sapiens illud Regis dictum celebrari solet, quem ferunt traditum sibi diadema, priusquam capiti imponeret, retentum diu considerasse ac dixisse : O nobilem magis quam felicem pannum, quem si quis penitus cognosceret quam multis solicitudinibus periculisque et miseriis sis refertus , ne humi quidem iacentem vellet tollere. Iste non putat illud nisi ex auro esse, cui circulus aureus nunc cum gemmis apponi a Regibus solet. Verum non erat Rex Constantinus, nec Regem appellare, nec regio se ritu ornare fuisset ausus. Imperator Romanus erat, non Rex. Ubi Rex est, ibi respublica non est. Ut in republica multi fuere etiam uno tempore Imperatores; nam Cicero frequenter ita scribit: M. T. Cic. Imperator illi vel illi Imperatori salutem dicit. Licet postea peculiari nomine Romanus princeps, ut summus omnium, imperator appellaretur. Simulque Phrygium nec non superhumerale, videlicet lorum, quod imperiale circumdare solet collum. Quis unquam Phrygium latine dici audivit? Tu



<pb n="XLVII"/>
mihi, dum barbare loqueris, videri vis Constantini aut Lactantii esse sermonem? Plautus in Menechmis Phrygionem pro concinnatore vestium posuit. Plinius Phrygiones appellat vestes acu pictas, quod earum Phryges fuerunt inventores. Phrygium vero quid significet hoc non exponis quod obscurum , exponis quod est clarius, mperhuvnerale ais esse lorum, nec quid sit lorum tenes. Non enim cingulum ex corio factum, quod dicitur lorum , sentis circumdari pro ornamento, Caesaris collo. Hinc est quod habenas et verbera vocamus lora. Quod si quando dicantur lora aurea, non nisi de habenis, quae aurato collo equi aut alterius peacudis circumdari assolent, intelligi potest, quae te res, ut mea fert opinio, fefellit, et quum lorum circumdare collo Caesaris atque Silvestri vis, de homine, de Imperatore, de summo Pontifice, equum, aut asinum, aut canem facis. Verum et clamydem purpuream, atque tunicam coccineam. Quia Mattheus ait chlamydem coccineam et Joannes vestem purpuream, utrumque voluit hic eodem loco coniungere. Quod si idem color est, ut Evangelistae significant, quid tu non fuisti contentus alterum nominasse, ut illi contenti fuerunt ? Nisi accipis purpuram, ut nunc imperiti loquuntur, genus panni serici colore albo. Est autem purpura piscis, cuius sanguine lana tingitur. Ideoque a tinctura datum est nomen panno cuius color pro rubro accipi potest, licet sit magis nigricans, et proximus colori sanguinis concreti et quasi violaceus. Inde ab Homero atque Virgilio purpureus dicitur sanguis, et marmor porphyricum, cuius color est similis amethisto ; Graeci enim purpuram «'opCfr/pav vocant. Coccineum pro rubro ac-



<pb n="XLVIII"/>
cipi forte non ignoras, sed cur facias coccineum, quum non dicamus coccum, et chlamis, quod genus sit vestimenti , iurarem te plane nescire. Atque ne longius persequendo singulas vestes mendacem se proderet, uno semel verbo complexus est, dicens omnia imperialia indumenta. Quid? Etiam ne illa, quibus in bello, quibus in venatione, quibus in ludis, quibus in conviviis, amiciri solet ? Quid stultius quam dicere omnia Caesaris indumenta convenire Pontifici ? Sed quam lepide addit : Seti etiam dignitatem imperialium praesidentium equitum. Seu, inquit, distinguere duo haec invicem voluit, quasi multum inter se habeant similitudinis, et de imperatorio habitu ad equestrem dignitatem dilabitur, nescio quid loqùens. Mira quaedam effari vult, sed deprehendi in mendacio timet; ideoque inflatis buccis et turgido gutture dat sine mente sonum. Conferentes ei etiam imperialia sceptra. Quae structura orationis ? qui nitor ? qui ordo ? Quaenam sunt ista sceptra imperialia ? unum est sceptrum, non plura : si modo sceptrum gerebat Imperator. Num et Pontifex sceptrum manu gestabit? Cur non ei dabimus et ensem et galeam , et iaculum ? simulque cuncta signa atque banna.</p>
<p>Quid tu signa accipis? Signa sunt aut statuae, unde frequenter legimus signa ac tabulas, pro sculpturis et picturis, prisci enim non in parietibus pingebant, sed in tabulis, aut vexilla, unde illud: signa pares aquilas. A priore significato, sigilla dicuntur parvae statuae atque sculpturae. Num ergo statuas aut aquilas suas Silvestro dabat Constantinus ? Quid hoc absurdius ? At banna quid sibi velint non invenio. Deus te perdat impro-



<pb n="XLIX"/>
bissime mortalium, qui sermonem barbarum attribuis saeculo erudito. Et diversa ornamenta imperialia. Quia dixit banna, satis putavit significatum esse, et ideo cetera sub verbum universale conclusit. Et quam frequenter inculcat imperialia, quasi propria quaedam sint ornamenta Imperatoris magis, quam consulis, quam dictatoris, quam Caesaris. Et omnem processionem imperialis culminis et gloriam potestatis nostrae. <quote><l>Proiicit ampullas, et sesquipedalia verba.</l></quote></p><p>Rex Regum Darius, consanguineusque Deorum, numquam nisi plurali numero loqueris. Quae est ista processio imperialis cucumeris per herbam torti .et crescentis in ventrem? Triumphasse existimas Caesarem quoties domo prodibat, ut nunc solet Papa, praecedentibus albis equis, quos stratos omatosque famuli dextrant? quo, ut taceam alias ineptias, nihil est vanius nihilque a Pontifice Romano alienius. Quae etiam ista gloria est ? Gloriam ne ut Hebraeae linguae mos est, pompam et apparatus illum splendorem homo Latinus appellasset ? Ut illud quoque militia pro milites, quod ab Hebraeis sumus mutuati, quorum libros Constantinus, aut ipsius scribae numquam aspexerant? Verum quanta est munificentia tua, Imperator, qui non satis habes ornasse summum Pontificem, nisi ornes et omnem clerum? culmen singularis potentiae et praecellentiae, ais effici patritios consules. Quis audivit Senatores, aliosque homines effici patricios ? consules efficiuntur, non patricii, ex domo vel patricia , quae eadem senatoria dicitur, siquidem Senatores patres conscripti sunt, vel ex equestri vel ex ple-




<pb n="L"/>
beia, plusque est Senatorem quam patricium esse. Nam Senator est unus e delectis consiliariis reipublicae, patricius vero qui e domo senatoria ortum ducit. Ita qui Senator, aut ex patribus conscriptis, non protinus et patricius est? Ridiculeque Romani mei hoc tempore faciunt, qui praetorem suum Senatorem vccant, quum neque Senatus ex uno homine constare possit, necesseque sit Senatorem habere collegas, et is , qui Senator nunc dicitur, fungatur officio praetoris. At dignitas patriciatus in multis libris invenitur, inquies. Audio. Sed in his qui de temporibus post Constantinum loquuntur, ergo post Constantinum privilegium confectum est. Sed numquid clerici fieri consules possunt ? Coniugio sibi interdixere Latini clerici, et consules fient? Habitoque delectu militum , cum legionibus et auxiliis in provincias, quas fuerint sortiti, se conferent? Ministri ne et servi consules fient? aut militaria ornamenta nec bini, ut solebat, sed centeni et milleni ministri qui Romanae Ecclesiae servient, dignitate afficientur imperatoria ? Et ego stolidus mirabar quod Papa effici diceretur. Ministri Imperatores erunt, clerici vero milites. Milites ne clerici fient, aut militaria ornamenta gestabunt nisi imperialibus ornamentis universos clericos impertis? Nam nescio quid dicas. Et quis non videt hanc fabulam ab his excogitatam esse, qui sibi omnem vestiendi licentiam esse voluerunt? Ut existimem, si qua inter daemones qui aerem incolunt, ludorum genera exercentur, eos exprimendo clericorum cultu, fastu, luxu, exerceri, et hoc scenici lusus genere maxime delectari. Utrum magis insequar sententiarum an verborum stoliditatem? Sententiarum



<pb n="LI"/>
audistis ; verborum haec est, ut dicat, Senatum videri adornari, quasi non utique adornetur, et quidem adornari gloria, et quod fit, factum esse velit, ut promulgavimus, pro promulgamus. Illo enim modo sonat incundius oratio, ut eamdem rem per praesens et per praeteritum enunciet: velut decernimus et decrevimus. Et omnia sunt referta his vocibus : Decernimus, decoramus, imperialis, imperatoria, potentia, gloria. Et extat pro est posuit , quum extare sit supereminere vel superesse, et nempe pro scilicet, et concubitores pro contubernales. Concubitores sunt qui concumbunt et coeunt, nimirum scorta intelligenda sunt. Addit cum quibus dormiat, ne timeat, opinor, nocturna phantasmata, additque cubicularios atque ostiarios. Non otiosum est, quare haec ab eo minuta referuntur, pupillum instituisse, aut adolescentem filium, non senem, cui omnia quibus necesse habet tenera aetas, ipse velut amantissimus pater praeparat, ut David Salomoni fecit. Atque ut per omnes numeros fabula impleatur, dantur clericis equi, ne asinario illo Christi more super asellos sedeant, et dantur non operti, sive instrati, operimentis coloris albi, sed decorati colore albo. At quibus operimentis ? non stragulis, non Babylonicis, aut quo alio genere, sed mappulis et linteaminibus. Mappae ad mensam pertinent, linteamina ad lectulos, et quasi dubium sit cuius sint haec coloris, interpretatur, idest, candidissimo colore. Dignus Constantino sermo , digna Lactantio facundia , quum in ceteris, tum vero in illo equos equitent. Et quum de vestitu Senatorum nihil dixerit, non de laticlavo, non de purpura, non de ceteris, de calceamentis sibi loquendum putavit. Nec lunulas ap-



<pb n="LII"/>
pellavit, sed udones, sive cum udonibus, quod ut solet homo ineptus exponit, id est, candido linteamine, quasi udones linteamen sint. Non occurrit in praesentiarum ubi repererim udones, nisi apud Martialem Valerium r cuius distichon, quod inscribitur Udones Cilicii, hoc est

<quote><l>Non hos lana dedit, sed olentis barba mariti</l>
<l>Ciniphio poterit planta latere sinu.</l></quote>

Ergo non linei utique nec candidi sunt udones, quibus hic bipes asellus, non calceari pedes Senatorum ait, sed Senatores illustrari atque per hoc, sicut coelestia ad laur dem Dei decorentur. Quae tu coelestia vocas ? Quae terrena? Quomodo coelestia decorentur? Quae autem Deo laus ista sit, tu videris. Ego si qua fides mihi est, nihil puto, nec Deo nec ceteris hominibus magis esse invisum , quam tantam clericorum in rebus secularibus licentiam. Verum quid ego in singula impetum facio? dies me deficiet, si universa non dico amplificare, sed attingere velim.</p>
<p>Prae omnibus autem licentiam tribuimus beato Silvestro, et successoribus eius, ex nostro indictu, ut quem placatus proprio consilio clericare voluerit, et in religioso numero religiosorum clericorum commemorare, nullus ex omnibus praesumat superbe agere.</p>
<p>Quis est hic Melchisedech, qui Patriarcham Abraham benedicit ? Constantinus ne vix Christianus, facultatem ei, a quo baptizatus est, et quem beatum appellat tribuit clericandi ? Quasi prius nec fecisset hoc Silvester, nec facere potuisset? Et qua comminatione vetuit ne quis impedimento esset? Nullus ex omnibus praesumat


<pb n="LIII"/>
superbe agere. Qua etiam elegantia : Connumerare in numero religioso religiosorum, clericorum et indictu et placatus? atque iterum ad diadema revertitur.</p>
<p>Decrevimus itaque et hoc, ut ipse et successores eius diademate, videlicet corona, quam ex capite nostro illi concesserimus , ex auro purissimo et gemmis pretiosis, uti debeant, pro honore beati Petri.</p>
<p>Iterum interpretatur diadema 7 cum barbaris enim et obliviosis loquebatur; et adiicit, de auro purissimo, ne forte aliquid aeris aut scoriae crederes admixtum. Et gemmas cum dixit addit pretiosas, eodem timore, ne viles forsan suspicareris. Cur tamen non pretiosissimas, quemadmodum aurum purissimum? Plus namque interest inter gemmam et gemmam, quam inter aurum et aurum. Et cum dicere debuisset distinctum gemmis, dixit ex gemmis. Quis non videt ex eo loco sumptum, quem princeps gentilis non legerat : Posuisti in capite eius coronam de lapide pretioso? Sic locutus est Caesaf vanitate quadam coronae suae iactandae, si modo Caesares coronabantur, in seipsum contumeliosus, qui vereretur, ne opinarentur homines eum non gestare coronam ex auro purissimo, cum gemmis pretiosis, nisi indicasset ? Accipe causam, cur sic loquatur, pro honore beati Petri: quasi Christus non sit summus angularis lapis, in quo templum Ecclesiae constructum est, sed Petrus, quod iterum postea facit. Quem si tantopere venerari volebat, cur non templum Episcopale, illi potius, quam Joanni Baptistae Romae dicavit? Quid illa loquendi barbaries nonne testatur non saeculo Constantini , sed posteriori cantilenam hanc esse confictam? Decrevimus quod uti



<pb n="LIV"/>
debeant, pro eo quod est, decrevimus ut utantur. Sic nunc barbari homines vulgo loquuntur, et scribunt, iussi quod deberes venire pro eo quod est iussi ut venires. Et decrevimus et concessimus, quasi non tunc fiant illa, sed alio quodam tempore facta sint.</p>
<p>Ipse vero beatus Papa super coronam clericatus, quam gerit ad gloriam beatissimi Petri, ipsa ex auro non est passus uti corona.</p>
<p>O tuam singularem stultitiam ! Constantine, modo dicebas coronam super caput Papae ad honorem facere beati Petri, nunc ais non facere, quia Silvester illam recusat ; et quum factum recusantis probes, tamen iubes eum aurea uti corona. Et quod hic non debere se agere existimat, id tu ipsius successores dicis agere debere. Transeo, quod rasuram coronam vocas, et Papam Pontificem Romanum, qui nondum peculiariter sic appellari erat coeptus.</p>
<p>Phrygium vero candidissimo nitore splendidum, domini resurrectionem designantes, eius sacratissimo vertici manibus nostris imposuimus, et tenentes frenum equi, pro reverentia beati Petri Apostoli, dextratoris officium illi exhibuimus, statuentes eodem Phrygio omnes eius successores singulariter uti processionibus ad Imperii nostri imitationem.</p>
<p>Nonne videtur hic auctor fabulae, non per imprudentiam , sed consulto et dedita opera praevaricari, et undique ansas ad se reprehendendum praebere? In eodem loco ait phrygio et dominicam resurrectionem repraesentari et imperii Caesarei esse imitationem, quae duo inter se maxime discrepant. Deum testor, non in-



<pb n="LV"/>
venio quibus verbis, qua verborum atrocitate confodiam hunc perditissimum nebulonem. Ita omnia verba plena insaniae evomit Constantinum non tantum officio similem Moysi, qui summum sacerdotem iussu Dei ornavit, sed secreta mysteria facit exponentem, quod difficillimum est his, qui diu in sacris literis sunt versati. Cur non fecisti etiam Constantinum Pontificem maximum, ut multi Imperatores fuerunt, ut commodius ipsius ornamenta in alterum summum Pontificem transferrentur ? Sed nescisti historias. Ago itaque Deo etiam hoc nomine gratias, quod istam nefandissimam mentem , nonnisi in stultissimum hominem cadere permisit. Quod etiam posteriora declarant. Namque Aaron sedenti in equo Moysen inducit dextratoris exhibuisse officium, et non hoc per medium Israel, sed per Chananaeos atque Aegyptios, idest per infidelem civitatem, ubi non tam imperium erit orbis terrarum quam daemonum, et daemones colentium populorum.</p>
<p>Unde ut Pontificalis apex non vilescat, sed magis quam imperii terreni dignitas, gloria et potentia decoretur, ecce tam palatium nostrum, quamque Romanam Urbem et omnes Italiae sive occidentalium regionum Provincias, loca, civitates, beatissimo Pontifici et universali Papae Silvestro tradimuSj atque relinquimus: et ab eo et successoribus eius per pragmaticum constitutum decrevimus disponendas, atque iuri sanctas Romanae Ecclesiae permanendas.</p>
<p>De hoc in oratione Romanorum et Silvestri multa disseruimus. Huius loci est ut dicamus neminem fuisse facturum, ut nationes uno cunctas verbo donationis involveret, et qui minutissima quaeque superius est exe-



<pb n="LVI"/>
cutus, lorum, calceos, linteamina, equorum ornamenta, non referret nominatim Provincias quarum singulae non singulos Reges nunc, aut principes Regibus pares habent. Sed ignoravit videlicet hic falsator, quae Provinciae sub Constantino erant, quae non erant. Nam certe cunctae sub eo non erant. Alexandro extincto videmus singulas regiones in ducum partitione numeratas. A Xenophonte terras, principesque nominatos, qui vel ultro, vel armis sub imperio Cyri fuerunt. Ab Homero Graecorum, Barbarorumque Regum, nomen, genus, patriam, mores, vires, pulcritudinem, numerum navium, et prope numerum militum, catalogo comprehensum. Cuius exemplum quum multi Graeci, tum vero nostri Latini, Ennius, Virgilius, Lucanus , Statius, aliique nonnulli imitati sunt. A Josue et Moyse in divisione terrae promissionis, viculos quoque universos fuisse descriptos. Et tu gravaris etiam Provincias recensere, et occidentales tantum Provincias nominas. Qui sunt fines Occidentis? ubi incipiunt? ubi desinunt? Nam ita certi constitutique sunt termini Occidentis et Orientis, Meridiesque et Septentrionis, ut sunt Africae, Asiae , Europae ? Necessaria verba subtrahis, ingeris supervacua. Dicis Provincias, loca, civitates : nonne et Provinciae et urbes loca sunt? Et quum dixeris Provincias, subiungis civitates , quasi hae sub illis non intelligantur. Sed non est mirum, qui tantam orbis terrarum partem a.se alienat, eundem urbium Provinciarumque nomina praeterire, et quasi lethargo oppressum, quid loquatur ignorare. Italiae sive Occidentalium regionum. Tamquam aut hoc aut illud, quum tamen utrumque intelligat, appellans Provincias regionum, quum



<pb n="LVII"/>
sint potius regiones Provinciarum, et permanendam dicens pro permansuram.</p>
<p>Unde congruum prospeximus nostrum imperium et regiam potestatem Orientalibus transferri regionibus, et in byzantiae Provinciae optimo loco, nomini nostro civitatem aedificari et illic nostrum constitutum imperium.</p>
<p>Taceo quod dixit civitates aedificari, cum urbes aedificentur non civitates, et Italiam Provinciam; si tu es Constantinus, redde causam, cur illum potissimum locum condendae urbis delegeris? Quod enim te alio transferas post Romam traditam, non tam congruum quam necessarium est. Nec te appelles Imperatorem, qui Romam amisisti, et de nomine Romano quod discerpis pessime meritus es ; nec Regem, quod nemo ante fecit, nisi ideo te Regem appelles, quia Romanus esse desiisti. Sed affers causam sane honestam.</p>
<p>Quoniam ubi princeps sacerdotum et Christianae religionis caput constitutum est ab Imperatore coelesti, iustum non est, ut ilUc Imperator terrenus habeat potestatem.</p>
<p>O stultum David, stultum Salomonem, stultum Ezechiam, Iosiamque et ceteros Reges stultos, ac parum religiosos, qui in urbe Hierusalem cum summis sacerdotibus habitare sustinuerunt, nec tota illa urbe cesserunt. Plus sapit Constantinus triduo, quam illi tota vita sapere potuerunt. Et Imperatorem caelestem appellas, quia terrenum accepit imperium, nisi Deum intelligis, nain ambigue loqueris, a quo terrenum principatum sacerdotum super urbe Romana ceterisque locis constitutum esse mentiris.</p>
<p>Haec vero omnia, quae per hanc imperialem sacram



<pb n="LVIII"/>
scripturam, et per alia divalia decreta statuimus et firmavimus, usque in finem mundi, illibata et inconcussa permanere decrevimus.</p>
<p>Modo te terrenum vocaveras, Constantine, nunc divum sacrumque vocas. Ad gentilitatem recidis, et plus quam gentilitatem Deum te facis, et verba tua sacra, et decreta immortalia, nam mundo imperas ut tua iussa conservet illibata et inconcussa. Non cogitas quis tu es, modo e sordidissimo impietatis caeno lotus, et vix perlotus ? Cur non addebas : iota unum, aut apex unus, de privilegio hoc non peribit, ut non magis pereat coelum et terra? Regnum Saul a Deo electi ad filios non pervenit , regnum David in nepote discerptum est, et postea extinctum, et tu ad finem usque mundi regnum , quod tu summo Deo tradis permansurum, tua auctoritate decernis? Quis etiam te tam cito docuit mundum esse periturum ? Nam Poetis qui hoc etiam testantur, non puto te hoc tempore fidem habere. Ergo hoc tu non dixisses , sed alius tibi affinxit. Ceterum qui tam magnifice superbeque locutus est , timere incipit , sibique diffidere, eoque obtestationibus agit.</p>
<p>Unde coram Deo vivo, qui nos regnare praecepit et coram terribili eius iudicio detestamur, omnes nostros successores Imperatoi'es, et cunctos optimates, satrapas etiam amplissimumque Senatum, et universum populum in universo orbe terrarum, nec non et in posterum, nullo eorum quoque modo licere, hoc aut confringere, vel in quoquam convelli.</p>
<p>Quam aequa, quam religiosa adiuratio. Non secus ac si lupus per innocentiam et fidem obtestatur ceteros



<pb n="LIX"/>

lupos atque pastores, ne oves quas sustulit interque filios et amicos partitus est, aut illi adimere, aut hi Tepetere tentent. Quid tantopere extimescis, Constantine ? Si opus tuum ex Deo non est, dissolvetur, sin ex Deo, dissolvi non poterit. Sed video voluisti imitari Apocalypsim, ubi dicitur: Contestor autem audientem omnia verba prophetiae libri huius, si quis apposuerit ad haec, apponet Deus super illum plagas scriptas in libro isto. Et si quis diminuerit de verbis libri prophetiae huius, auferet Deus partem eius de libro vitae et de civitate sancta. At tu numquam legeras Apocalypsim , ergo non sunt haec verba tua.</p>
<p>Si quis autem, quod non credimus, in hoc temerator extiterit, aeternis condemnationibus subiaceat condemnatus, et sanctos Dei Apostolos Petrum et Patdum sibi in praesenti et in futura vita sentiat contrarias. Atque in inferno inferiori scilicet concremandus, cum diabolo et omnibus deficiat impiis.</p>
<p>Hic terror, atque haec comminatio, non Caesaris aut secularis Principis esse solet, sed priscorum sacerdotum ac flaminum, et nunc Ecclesiasticorum. Itaque non est Constantini oratio haec, sed alicuius clericuli stolidi, nec quid dicat, aut quomodo dicat scientis, saginati et crassi, ac inter crapulam interque fervorem vini has scientias et haec verba ructantis. Quae non alium transeunt, sed in ipsum convertuntur auctorem. Primum ait, aeternis condemnationibus subiaceat. Deinde, quasi plus addi queat, alia addere vult, et post aeternitatem poenarum, adiungit poenas vitae praesentis, et cum Dei condemnatione nos terreat, adhuc quasi maius quiddam sit, terret nos odio Petri, cui Pau-



<pb n="LX"/>
lum cur adiungat, aut cur solum, nescio. Iterum solito lethargo ad poenas aeternas redit, veluti non hoc ante dixisset. Quod si minae hae execrationesque Constantini forent, ininvicem execrarem eum ut tyrannum et profligatorem reipublicae meae, et illi me Romani ingenii mirarentur ultorem. Nunc quis existimat execrationem avarissimi hominis, ritu histrionum verba simulantis, ac sub persona Constantini alios deterrentis? hoc est proprie hypocritam esse, si graecam vocem exquirimus , sub aliena persona abscondere tuam.</p>
<p>Huius vero imperialis decreti paginam propriis manibus roborantes, super venerandum corpus beati Petri posuimus.</p>
<p>Charta ne, an membrana fuit pagina, in qua scripta sunt haec ? Tametsi paginam vocabimus alteram faciem, ut dicunt, folii, veluti quinternio habet folia dena, paginas vicenas. O rem inauditam et incredibilem ! cum essem adolescentulus, interrogasse me quemdam memini, quis librum Iob scripsisset, cumque ille respondissèt, ipse Iob, tunc me subiunxisse, quo pacto igitur de sua ipsius morte faceret mentionem? Quod de multis aliis libris dici potest, quorum ratio huic loco non convenit. Nam quomodo vere narrari potest id, quod nondum esset administratum, et in tabulis contineri id, quod post tabularum, ut sic dicam, sepulturam factum esse ipse fateatur? Hoc nihil aliud est, quam paginam privilegii ante fuisse mortuam et sepultam, quam natam, nec tamen umquam a morte atque sepultura reversam praesertim antequam conscripta esset, roboratam. Nec id una tantum, sed utraque Caesaris manu ; et quid istud est, roborare il-



<pb n="LXI"/>
lam, chirographo ne Caesaris, an annulo signatario? Magnum nimirum robur, maiusque multo, quam si tabulis aereis, mandavisset. Sed non est opus scriptura aerea, cum supra corpus beati Petri charta reponatur. Cur hic Paulum retices, qui simul iacet cum Petro, et magis custodire possent ambo, quam si afferet tantummodo corpus unius ? Videtis artes malitiamque nequissimi Sinonis. Quia donatio Constantini doceri non potest, ideo non in tabulis aereis, sed charteis privilegium esse, ideo latere illud cum corpore sanctissimi Apostoli dixit, ne aut auderemus e venerabili sepulcro inquirere, aut, si inquireremus, carie absumptum putaremus. Sed ubi tunc erat corpus beati Petri? Certe nondum in templo ubi nunc est, non in loco sane munito et tuto. Ergo non illic Caesar paginam collocasset ; an beatissimo Silvestro paginam non credebat, ut parum sancto, parum cauto, parum “diligenti ?</p>
<p>O Petre, o Silvester, o Sanctae Romanae Ecclesiae Pontifices, quibus oves commissae sunt, cur vobis commissam paginam non custoditis ? Cur a tineis illam rodi, aut cur situ tabescere passi estis ? Opinor quia corpora quoque vestra contabuerunt. Stulte igitur fecit Constantinus. En redacta in pulverem pagina, ius simul privilegii in pulverem abiit. Atqui, ut videmus, paginae exemplar ostenditur. Quis ergo illam de sinu sanctissimi Apostoli temerarius accepit? Nimirum aliquis antiquorum scriptorum debet afferri, nec posterior Constantini temporibus. At nullus affertur, sed si forte aliquis recens, unde hic habuit ? Quisquis enim de superiori aetate historiam texit, aut Spiritu sancto dictante loqui-



<pb n="LXII"/>
tur, aut veterum scriptorum, et eorum quidem, qui de sua aetate scripserunt, sequitur auctoritatem. Quare quicumque veteres non sequitur, is de illorum numero erit, quibus ipsa vetustas praebet audaciam mentiendi. Quod si quo in loco ista res legitur, non aliter cum antiquitate consentit, quam illa glossatoris Acursii de legatis Romanis ad leges accipiendas dimissis in Graeciam plus quam stulta narratio cum Tito Livio aliisque prestantissimis scriptoribus convenit.</p>
<p>Datum Romae, tertio Kalendas Aprilis, Constantino Augusto quartum consule, et Gallicano quartum consule.</p>
<p>Diem posuit paenultimam Martii, ut sentiremus hoc factum esse sub tempus sanctorum dierum, qui illo plerumque tempore solent esse. Et Constantino quartum consule, et Gallicano quartum consule. Mirum si uterque ter fuerat consul, et in quarto consulatu forent collegae. Sed mirandum magis, Augustum leprosum elephantia, qui morbus inter ceteros, ut elephantus inter beluas, eminet, velle etiam accipere consulatum, cum Rex Azarias simul ac lepra tactus est, in privato se continuerit, procuratione regni ad Jonatham filium relegata, ut fere omnes leprosi fecerunt. Quo uno argumento totum prorsus privilegium confutatur, profligatur, evertitur, ac, ne quis ambigat , ante leprosum esse debuisse quam consulem, sciat, et ex medicina, paulatim hunc morbum succrescere, et ex notitia antiquitatis, consulatum iniri Januario mense, magistratumque esse annuum. Et haec Martio proximo gesta referunt. Ubi neque silebo in epistolis scribi solere datum non autem in ceteris, nisi apud indoctos. Dicuntur enim epistolae dari vel illi vel



<pb n="LXIII"/>
ad illum , illi quidem qui perfert, ut puta , tabellario, ut reddat, et in manum porrigat homini cui mittuntur. Privilegium autem, ut aiunt, Constantini, quod reddi alicui non debebat, nec dari debuit dici, ut appareat eum, qui sic locutus est, mentitum esse, nec scisse fingere, quod Constantinum dixisse ac fecisse verisimile esset. Cuius stultitiae atque vesaniae affines se ac socios faciunt, quicumque hunc vera dixisse existimant, atque defendunt. Licet nihil iam habeant quo opinionem suam, non dico defendere, sed honeste excusare possint. An honesta erroris excusatio esty cum patefactam videas veritatem, nolle illi acquiescere, quia nonnulli magni homines aliter senserunt? Magni, inquam, dignitate, non sapientia, nec virtute. Unde tamen scis, an illi, quos tu sequeris , si eadem audiissent quae tu, mansuri in sententia fuerint, an a sententia recessuri ? et nihilominus indignissimum est , plus homini velle tribuere quam veritati, id est Deo. Ita enim quidam, omnibus defecti rationibus, solent respondere, cur tot summi Pontifices donationem hanc veram esse crediderunt? Testificor vos, me vocatis quo nolo et invitum me male dicere summis Pontificibus cogitis, quos magis in delictis suis aperire vellem. Sed pergamus ingenue loqui, quandoquidem aliter agi nequit haec causa. Ut fatear eis ita credidisse et non malitia fecisse? quid mirum si ista crediderant, ubi tantum lucri blanditur, cum plurima, ubi nullum lucrum ostenditur, per insignem imperitiam credant ? Nonne apud Aramcoeli, in tam eximio templo, et in loco maxime augusto, cernimus pictam fabulam Sibyllae et Octaviani, ut ferunt, ex auctoritate Inno-



<pb n="LXIV"/>
centii tertii haec scribentis ? Qui etiam de ruina templi pacis, sub natali Saltatoris, hoc est in partu virginis, scriptum reliquit. Quae ad evertendam magis fidem, quia falsa, qnam ad stabiliendam, quia miranda sunt, pertinent. Mentiri ne ob speciem veritatis, pietatis, andet vicarias veritatis, et se scientem hoc piaculo obstringere? An non mentitur? Immo vero a sanctissimis viris se , cum hoc facit, dissentire non videt ? Tacebo alios. Hieronymus Varronis testimonio utitur, decem fuisse Sibyllas, quod opus Varro ante Angustum condidit. Idem de templo pacis ita scribit: Vespasianus et Titus Romae templo pacis aedificato, vasa templi et universa donaria , in delubro illius consecrarunt, quae Graeca et Romana narrat historia. Et hic unus indoctus plus vult libello suo etiam barbare scripto credi, quam fidelissimis veterum prudentissimorum hominum historiis. Quia Hieronymum attigi, non patiar hanc contumeliam ipsius tacite praeteriri. Romae ex auctoritate Papae ostenditur codex Bibliae, tamquam reliquiae sanctorum, luminaribus sempe accensis , quod dicunt scriptum chirographo Hieronymi. Quaeres argumentum ? Quia multum, ut inquit Virgilius, est pictae vestis et auri. Resque magis Hieronymi manu indicat scriptum non esse. Illum ego diligentius inspectura, comperi scriptum esse iussu Regis, ut opinor, Roberti, chirographo hominis imperiti. Huic simile est, quamquam decem milia huiusmodi Romae sunt, quod inter religiosa demonstratur in tabella effigies Petri et Pauli, quam Silvester Constantino, ab eisdem Apostolis in somnis admonito, in confirmationem visionis exhibuit. Non hoc dico, quia negem



<pb n="LXV"/>
effigies illas esse Apostolorum, utinamque tam vera esset Epistola nomine Lentuli missa de effigie Christi, quae non minus improbe ementita est, quam privilegium quod confutavimus, sed quia tabella illa a Silvestro non fuerit exhibita Constantino. In quo non sustineo admirationem animi mei continere. Disputabo enim aliquid de fabula Silvestri. Quia et omnis in hoc quaestio versatur, et mihi cum sermo sit cum Pontificibus Romanis de Pontifice Romano potissimum loqui decebit, ut, ex uno exemplo, facile aliorum coniectura capiatur. Et ex multis ineptiis quae ibi narrantur, unam tantum de dracone attingam, ut doceam Constantinum non fuisse leprosum. Etenim gesta Silvestri ab Eusebio quodam Graeco homine, ut interpres testatur, composita sunt, quae natio ad mendacia semper promptissima est, ut Iuvenalis satyrica censura ait: Quidquid Graecia mendax audet in historia. Unde draco ille venerat? Romae dracones non gignuntur. Unde etiam illi venenum ? In Africa tantum pestiferi dracones ob ardorem regionis esse dicuntur. Unde praeterea tantum veneni? ut tam spatiosam civitatem peste corrumperet, praesertim cum in tam alto specu demersus esset, ad quem centum quinquaginta gradibus descenderetur? serpentes, excepto forsan basilisco , non afflatu sed morsu virus inspirant, atque interimunt. Nec Cato Caesarem fugiens, cum tanta hominum manu, per medias Africae arenas dum iter faceret, ac dormiret, ullum sociorum ac comitum suorum, serpentis afflatu vidit extinctum. Neque illi populi ob id aerem sentiunt pestilentem. Et si quid fabulis credimus, et Chimaera et Hydra et Cerberus, sine noxa vulgo con-




<pb n="LXVI"/>
specti sunt, ac tacti. Adhuc quin eum Romani potius occidissent. Non poterant, inquis. At multo grandiorem serpentem in Africa, ad ripam Bagradae Regulus occidit. Hunc vero vel obstructo ore specus facile erat interimere. An nolebant ? Ita opinor pro Deo colebant, ut Babylonii fecerunt. Cur ergo, ut olim Danieli dicitur accidisse, non et Silvester hunc potius occidisset? Quin canabaceo filo alligasset, et domum illam in aeternum perdidisset? Ideo commentator fabulae noluit draconem interimi, ne plane Danielis narratio referri videretur. Quod si Hieronymus vir doctissimus ac fidelissimus interpres, Apollinarisque et Origenes, atque Eusebius, et nonnulli alii narrationem Beli fictam esse affirmant, si eam Iudaei in veteris instrumenti archetypo non agnoscunt, id est, si doctissimi quique Latinorum, plerique Graecorum, singuli Hebraeorum, illam ne fabulam damnant ; ego non hanc adumbratam ex illa damnabo, quae nullius scriptoris auctoritate fulcitur, et quae magistrum multo superat stultitia? Nam quis beluae domum subterraneam aedificaverat? Quis illic eam collocaverat, et ne prodiret atque evolaret (volant enim dracones, ut quidam aiunt, etsi alii negant) imperavèrat? Quis genus illud cibi excogitaverat ? Quis feminas, easque virgines, ac sanctimoniales descendere praeceperat, nec nisi kalendis? An tenebat draco quis esset dies kalendarum? et tam parco raroque cibo erat contentus? Nec virgines tam altum specum, tam immanem et esurientem beluam exhorrebant? Credo blandiebatur eis draco, ut feminis, ut virginibus, ut cibaria afferentibus. Credo etiam cum illis fabulabatur. Quidni, honore dicto, etiam coibat? Nam



<pb n="LXVII"/>
et Alexander et Scipio ex draconis serpentisve cum matre concubitu geniti dicuntur. Quid de negato postea victu ? Non potius aut prodiisset, aut fuisset extinctus? O miram hominum dementiam, qui his anilibus deliramentis fidem habent. Iam vero quamdiu hoc factitatum est ? Quando fuit coeptum? Ante adventum Salvatoris? an postea ? nihil horum scitur. Pudeat nos, pudeat harum neniarum, et levitatis plus quam inimicae. Erubescat Christianus homo, qui veritatis se ac lucis filium nominat, proloqui quae non modo vera non sunt, sed nec verisimilia. At enim, inquiunt, hanc daemones potestatem in gentibus, obtinebant, ut eas diis servientes illuderent. Silete, impudentissimi homines, ne dicam sceleratissimi, qui fabulis vestris tale semper velamentum obtenditis. Non desiderat sinceritas Christiana patrocinium falsitatis. Satis per se superque sua ipsius luce ac veritate defenditur, sine istis commentititiis aut praestigiosis fabellis, in Deum, in Christum, in Spiritum sanctum contumeliosissimis. Siccine deus arbitrio daemonum tradiderat genus humanum, ut tam manifestis, tam imperiosis miraculis seduceretur? ut propemodum posset iniustitiae accusari, qui oves lupis commisisset, et homines magnam errorum suorum haberent excusationem. Quod si tantum olim licebat daemonibus, et nunc apud infideles vel magis liceret, quod minime videmus. Nec ullae ab eis huiusmodi fabulae proferuntur. Tacebo de aliis populis, dicam de Romanis apud quos paucissima miracula feruntur, eaque vetusta atque incerta. Valerius Maximus ait, hiatum illum terrae in medio foro, cum se in eum Curtius armatum adacto equo immisisset, iterum



<pb n="LXVIII"/>
coiisse, inque pristinam formam continuo revertisse. Item Iunonem Monetam cum a quodam milite Romano captis Veiis per iocum interrogata esset, an Romam migrare vellet, respondisse velle. Quorum neutrum Titus Livius sentit, et prior auctor et gravior. Nam et hiatum permansisse vult, nec tam fuisse subitum quam vetustum et ante conditam urbem appellatumque Curtium lacum, quod in eo delituisset Curtius Metius Sabinus, Romanorum fugiens impressionem. Et Iunonem annuisse, non respondisse; adiectum fabulae postea vocem reddidisse. Atque de nutu quoque palam est illos esse mentitos, vel quod motum simulacri, avellebant autem illud, interpretati sunt, sua sponte esse factum, vel qua lascivia hostilem et victam, et lapideam deam interrogabant, eadem lascivia annuisse finxerunt. Tametsi Livius inquit non annuisse, sed milites quod annuisset exclamasse. Quae tamen boni scriptores non defendunt facta, sed dicta excusant. Nam prout idem Livius ait, datur venia antiquitati, ut miscendo humana divinis, primordia urbium augustiora faciat, et alibi, sed in rebus tam antiquis, si qua similia veritati sunt, pro veris accipiantur. Satis habeam haec ad ostentationem scenae gaudentis miraculis aptiora, quam ad fidem, neque affirmare, neque refellere est operae pretium. Terentius Varro his duobus, et prior et doctior, et ut sentio, gravior auctor, ait triplicem historiam de lacu Curtio a totidem auctoribus proditam. Unam a Procilio, quod is lacus ita sit appellatus a Curtio , qui se in eum deiecit, alteram a Pisone, quod a Metio Sabino, tertiam a C. Aelio, cuius rei socium addit Lutatium quod a Curtio consule, cui collega fuit M. Ge-



<pb n="LXIX"/>
nutius. Neque vero dissimulaverim Valerium non piane posse reprehendi, quod ita loquatur, cum paulo post graviter et severe subiiciat: nec me praeterit, de motu et voce deorum immortalium, humanis oculis auribusque percepto, quam in ancipiti opinione aestimatio versetur. Sed quia non nova dicuntur, sed tradita repetuntur, fidem auctores vindicent. De voce deorum dixit, propter Junonem Monetam et propter simulacrum fortunae, quod bis locutum fingitur his verbis: Rite me, matronae, vidistis, riteque dedicastis. At vero nostri fabulatores passim inducunt idola loquentia, quod ipsi gentiles et idolorum cultores non dicunt, et sincerius negant, quam Christiani affirmant. Apud istos paucissima miracula, non fide auctorum, sed veluti sacra quadam religiosa vetustatis commendatione nituntur. Apud istos recentiora quaedam narrantur, quae illorum homines temporum nescierunt. Neque ego admirationi sanctorum derogo, nec ipsorum divina opera abnuo, quum sciam tantum fidei, quantum est granum  sinapis, montes etiam posse transferre. Imo, defendo illa et tueor, sed misceri cum fabulis non sino. Nec persuaderi possum hos scriptores alios fuisse quam aut infideles, qui hoc agerent in derisum Christianorum, si haec figmenta, per dolosos homines in manus imperitorum delata acciperentur pro veris: aut fideles habentes aemulationem Dei, sed non secundum scientiam, qui non modo de gestis sanctorum, verum etiam Dei genitricis, atque adeo Christi improba quaedam et pseudovangelia scribere non reformidarunt, et summus Pontifex hos libros appellat apocriphos, quasi nihil vitii sit, quod eorum ignoratur auctor, quasi credibilia sint quae narrantur, quasi sancta



<pb n="LXX"/>
et ad confirmationem religionis pertinentia, ut iam non minus culpae sit penes hunc qui mala probat, quam penes illum qui mala excogitavit. Nummos reprobos discernimus , separamus, abiicimus, doctrinam reprobam non discernemus, sed retinebimus ? sed cum bona miscebimus ? sed pro bona defendemus ? Ego vero ingenuam feram sententiam : Gesta Silvestri nego esse apocripha, quia, ut dixi, Eusebius quidam fertur auctor, sed falsa atque indigna quae legantur existimo, cum in aliis tum vero in illo quod narratur de dracone, de tauro, de lepra, propter quam refutanda tanta repetii. Neque enim si Naaman leprosus fuit, continuo et Constantinum leprosum fuisse dicemus. De illo multi auctores meminerunt, de hoc principe orbis terrarum nemo, ne suorum quidem civium scripsit, nisi nescio quis alienigena, cui non aliter est habenda fides, quam alteri cuidam, de vespis intra nares Vespasiani nidificantibus, et de rana  partu a Nerone emissa, unde Lateranum vocitatum locum dicunt, quod ibi rana lateat in sepulcro. Quod nec vespae ipsae, si loqui possunt, dixissent, nisi ad Deos Capitolinos hoc referunt, quasi illi loqui consuessent, et hoc fieri iussissent. Sed quid mirer haec non intelligere Pontifices, cum nomen ignorent suum? Cephas enim dicuntur vocari Petrum, qui caput Apostolorum esset, tamquam hoc vocabulum sit Graecum <foreign xml:lang="grc">ἀπὸ τῆς κεφαλῆς</foreign> non Hebraicum, sed potius Syriacum, quod Graeci <foreign xml:lang="grc">κηφὺς</foreign> scribunt, quod apud eos interpretatur Petrus, non caput. Est enim Petrus et petra Graecorum vocabulum , stulteque per etymologiam latinam exponitur petra , quasi pede trita. Et Metropolitanum ab Archiepiscopo distin-



<pb n="LXXI"/>
guunt, voluntque illum a mensura civitatis dictum, cum Graece dicatur non <foreign xml:lang="grc">Μετροπόλις</foreign>, sed <foreign xml:lang="grc">Μητροπόλις</foreign> id est mater civitatis sive urbis, et Patriarcham quasi patrem patrum, et Papam ab interfectione papae dictum, et fidem orthodoxam quasi recta gloria, et Simonem media correpta, cum legendum sit media longa, ut Platonem et Catonem, ita legendum Simonem. Et multa similia, quae transeo, ne culpa aliquorum omnes summos Pontifices videar insectari. Haec dicta sint, ut nemo miretur , si donationem Constantini commentitiam fuisse Papae multi non potuerunt deprehendere, tametsi ab aliquo eorum ortam esse hanc fallaciam reor. At dicitis, cur Imperatores , quorum detrimento res ista cedebat, donationem Constantini non negant, sed fatentur, affirmant, conservant ? Ingens argumentum, mirifica defensio. Nam de quo tu loqueris Imperatore? si de Graeco, qui verus fuit Imperator, negabo confessionem, sin de Latino, libenter etiam confitebor. Etenim quis nescit Imperatorem Latinum gratis factum esse a summo Pontifice, ut opinor, Stephano, qui Graecum Imperatorem, quod auxilium non ferret Italiae, privavit, Martinumque fecit, ita ut plura Imperator a Papa, quam Papa ab imperatore acciperet. Sane Troianas opes quibusdam pactionibus soli Achilles et Patroclus inter se partiti sunt. Quod etiam mihi videntur indicare Ludovici verba, cum ait: Ego Ludovicus Imperator Romanus Augustus statuo et concedo , per hoc pactum confirmationis nostrae, tibi beato Petro Principi Apostolorum, et per te vicario tuo, domino Paschali summo Pontifici et successoribus eius in perpetuum, sicut a praedecessoribus nostris usque nunc in ve-



<pb n="LXXII"/>
stra potestate et ditione tenuistis Romanam civitatem, cum ducatu suo, et suburbanis, atque viculis omnibus et territoriis eius, montanis atque maritimis litoribus, et portubus, seu cunctis civitatibus, castellis, oppidis, ac villis, in Thusciae partibus, et cetera. Tu ne, Ludovice, cum Paschale pacisceris ? Si tua, id est, imperii Romani sunt ista, cur alteri concedis? Si ipsius et ab ipso possidentur , quid attinet te illa confirmare ? Quantulum etiam ex imperio romano tuum erit, si caput ipsum imperii amisisti? A Roma dicitur Romanus Imperator. Quid cetera possides, tua ne an Paschalis sunt? Credo tua dices. Nihil ergo valet donatio Constantini, si ab eo Pontifici donata tu possides. Si valet, quo iure tibi Paschalis cetera remittit, retentis tantum sibi quae possidet ? Id sibi vult tanta, aut tua in te imperio Romano largitio ? Merito igitur pactum appellas, quasi quandam collusionem. Sed quid faciam inquies? Repetam armis quae Papa occupat. At ipse iam factus est me potentior. Repetam iure ? At ius meum tantum est, quantum ille esse voluerit. Non enim hereditario nomine ad imperium veni, sed pacto, ut si Imperator esse volo, haec et haec invicem Papae promittam. Dicam nihil donasse ex imperio Constantinum ? At isto modo causam agerem Graeci Imperatoris et me omni fraudarem imperii dignitate. Hac enim ratione Papa se dicit facere Imperatorem me, quasi quemdam vicarium et nisi promittam , non facturum, et nisi paream, me abdicaturum. Dummodo mihi det, omnia fatebor, omnia paciscar. Mihi tamen crede, si Romam ego aut Thusciam possiderem, tantum àbest ut facerem quae facio, ut etiam frustra mihi Pa-



<pb n="LXXIII"/>
schalis donationis, sicut reor falsae, caneret cantilenam. Nunc concedo, quae nec teneo, nec habiturum me esse spero. De iure Papae inquirere non ad me pertinet, sed ad Constantinopolitanum Augustum. Iam apud me excusatus es, Ludovice, et quisquis alius Ludovici similis. Quid de aliorum Imperatorum cum summis Pontificibus pactione suspicandum est, cum sciamus quid Sigismundus tecerit, princeps alioquin optimus et fortissimus, sed iam affecta aetate minus fortis? Quem per Italiam paucis stipatoribus septum in diem vivere vidimus, Romae etiam fame periturum : nisi eum, sed non gratis (extorsit enim donationem) Eugenius pavisset. Is cum Romam venisset, ut pro Imperatore romanorum coronaretur, non aliter a Papa coronari potuit, quam ut Constantini donationem ratam haberet, eademque omnia de integro donaret. Quid magis contrarium, quam pro Imperatore coronari , qui Romae ipsi renunciasset ? et coronari ab illo, quem et confiteatur, et quantum in se est, dominum Romani imperii faciat? ac ratam habere donationem, quae vera si sit, nihil Imperatori de imperio relinqui fiat ? Quod, ut arbitror, nec pueri fecissent. Quo minus mirum, si Papa sibi arrogat Caesaris coronationem, quae populi Romani esse deberet. Si tu Papa, et potes Graecum imperatorem privare Italia, provinciisque Occidentis, et Latinum Imperatorem facis, cur pactionibus uteris ? Cur bona Caesaris partiris ? Cur in te imperium transfers? Quare sciat quisquis est Imperator Romanus, me iudice, se non esse nec Augustum, nec Caesarem, nec Imperatorem, nisi Romae imperium teneat, et nisi operam det ut urbem Romam recuperet plane



<pb n="LXXIV"/>
esse periturum. Nam Caesares illi priores, quorum fuit primus Constantinus, non adigebentur iusiurandum interponere, quo nunc Caesares obstringuntur, sed quantum humana spe praestari potest, nihil imminuturos esse de amplitudine imperii Romani eamque sedulo adaucturos. Non ea re tamen vocati Augusti, quod imperium augere deberent, ut aliqui sentiunt Latinae linguae imperiti. Est enim Augustus quasi sacer, ab avium gustu dictus, quae in auspiciis adhiberi solebant, Graecorum-que testante lingua, apud quos Augustus <foreign xml:lang="grc">σεβαστός</foreign> dicitur, unde Sebasteia vocata. Melius summus Pontifex ab augendo Augustus diceretur, nisi quod dum temporalia auget, spiritualia minuit. Itaque videas, ut quisque pessimus est summorum Pontificum, ita maxime defendendae huic donationi incumbere. Qualis Bonifacius octavus , qui Celestinum tubis parieti infertis decepit. Hic et de donatione Constantini scribit, et Regem Franciae privavit regnumque ipsum quasi donationem Constantini exequi vellet, Ecclesiae romanae fuisse et esse subiectum indicavit. Quod statim successores eius Benedictus et Clemens, ut improbum iniustumque revocarunt. Verum quid sibi vult ista vestra, Pontifices Romani, solicitudo, quod a singulis Imperatoribus donationem Constantini exigitis confirmari, nisi quod iuri diffiditis vestro? Sed laterem lavatis, ut dicitur. Nam neque illa umquam fuit, et quod non est, confirmari non potest, et quidquid donant Caesares, decepti exemplo Constantini, faciunt et donare imperium nequeunt. Age vero demus Constantinum donasse, Silvestrumque aliquando possedisse , sed postea vel ipsum, vel aliquem ipsorum a possessione



<pb n="LXXV"/>
deiectum, loquor nunc de his, quae Papa non possidet, postea loquar de his quae possidet. Quid possum vobis magis dare, quam ut ea quae nec fuerunt, nec esse poterunt, fuisse concedam? Tamen dico vos, nec iure divino, nec iure humano, ad recuperationem agere posse. In lege veteri Hebraeus supra sextum annum Hebraeo servire vetabatur, et quinquagesimo quoque anno omnia redibant ad pristinum dominum. Tempore gratiae, Christianus a vicario Chisti redemptoris nostrae servitutis, premetur servitio aeterno? Quid dicam, revocabitur ad servitutem, postquam liber factus est, diuque potitus libertate? Sileo quam saevus, quam vehemens, quam barbarus dominatus frequenter est sacerdotum. Quod si ante ignorabatur, nuper est cognitum, ex monstro illo, atque portento, Ioanne Vitelesco Cardinale, et Patriarcha, qui gladium Petri quo auriculam Malcho abscidit, in Christianorum sanguine lassavit, quo gladio et ipse periit. An vero populis Israel a domo David et Salomonis, quos Prophetae a Deo missi unxerant, tamen propter graviora onera desciscere licuit, factumque eorum deus probavit, nobis ob tantam tyrannidem desciscere non licebit? ab his praesertim, qui nec sunt Reges, nec esse possunt, et qui de pastoribus ovium id est animarum facti sunt fures ac latrones. Et ut ad ius humanum veniam, quis ignorat nullum ius esse bellorum? aut si quod est, tamdiu valere, quamdiu possideas quae bello parasti. Nam quum possessionem perdis, et ius perdidisti. Ideoque captivos, si fugerint, nemo ad iudicem repetere solet, etiam nec praedas, si eas priores domini receperint. Apes et quaedam alia volucrum genera, si e privato meo longius evo-



<pb n="LXXVI"/>
laverint, et in alieno desederint, repeti non queunt. Tu homines, non modo liberum animal, sed dominum ceterorum, si in libertatem manu et armis afferant, non manu et armis repetes, sed iure, quasi tu homo sis, illi pecudes. Neque est quod dicas, Romani iuste bella nationibus intulerunt, iusteque libertate illas exuerunt. Noli me ad istam vocare quaestionem, ne quid in Romanos meos cogar dicere. Quamquam nullum crimen tam grave esse potuit, ut aeternam mererentur populi servitutem, cum eo , quod saepe culpa principis, magnive alicuius in republica civis bella gesserunt, et victi immeritata servitutis poena affecti sunt. Quorum exemplis plena sunt omnia. Neque vero lege naturae comparatum est, ut populus sibi populum subigat. Praecipere aliis eosque exhortari possumus, imperare illis ac vim afferre non possumus. Nisi relicta humanitate velimus ferociores beluas imitari, quae sanguinarium in infirmiores imperium exercent, ut leo in quadrupedes, aquila in volucres, delphinus in pisces. Verumtamen hae beluae non in suum genus sibi ius vindicant sed in inferius. Quod quanto magis faciendum nobis est, et homo homini religioni habendus? quum, ut M. Fabius inquit, nulla supra terras sit adeo rabiosa belua, cui non imago sua sancta sit. Itaque quatuor fere causae sunt, ob quas bella inferuntur. Aut ob ulciscendam iniuriam, defendendosque amicos, aut timore accipiendae postea calamitatis, si vires aliorum augeri sinantur, aut spe praedae, aut gloriae cupiditate. Quarum prima non nihil honesta, secunda parum, duae posteriores nequaquam honestae sunt. Et Romanis quidem illata fuere frequenter bella, sed postquam se defenderant, et



<pb n="LXXVII"/>
illis et aliis ipsi intulerunt, nec ulla gens est quae ditioni eorum cesserit, nisi bello victa et domita. Quam recte, aut qua causa, ipsi viderint. Eos ego nolim nec damnare, tamquam iniuste pugnaverint, nec absolvere tamquam iuste. Tantum dicam, eadem ratione Romanos ceteris bella intulisse, qua reliqui populi Regesque. Atque ipsis qui bello lacessiti victique sunt, licuisse deficere a Romanis, ut ab aliis dominis defecerunt. Ne forte, quod nemo diceret, imperia omnia ad vetustissimos, qui primi domini fuere, id est, qui primi praeripuere aliena, referantur. Et tamen melius in victis bello nationibus populo Romano, quam Caesaribus rempublicam opprimentibus ius est. Quocirca si fas erat gentibus a Constantino, et quod plus est, a populo Romano desciscere profecto, et ab eo ius erit, cuicumque cesserit ille ius suum. Atque ut audacius agam, si Romanis licebat Constantinum aut exigere ut Tarquinium, aut occidere ut Julium Caesarem, multo magis eum vel Romanis vel Provinciis licebit occidere, qui in locum Constantini utcumque successit. Hoc etsi verum, tamen ultra causam meam est, et idcirco me reprimere volo, nec aliud ex his colligere, quae dixi, nisi ineptum esse, ubi armorum vis est , ibi ius quem que afferre verborum. Quia quod armis acquiritur, idem rursus armis amittitur. Eo quidem magis, quod aliae novae gentes, ut de Gothis accepimus, quae numquam sub imperio Romano fuerunt, fugatis veteribus incolis, Italiam et multas Provincias occuparunt, quas in servitutem revocari, in qua numquam fuerunt, quae tandem aequitas est, praesertim victrices et forte a victis ? Quo tempore si quae tirbes et nationes, ut factum fuisse sci-



<pb n="LXXVIII"/>
mus, ab imperatore desertae, ad Barbarorum adventum necesse habuerunt deligere sibi Regem, sub cuius auspiciis victoriam reportarunt , numquam hunc postea a principatu deponerent ? Aut eos filios tum commendatione patris, tum propria virtute favorabiles iuberent esse privatos, ut iterum sub Romano principe essent, maxime, cum eorum opera assidue indigerent, et nullum aliunde auxilium sperarent? Hoc si Caesar ipse, aut Constantinus ad vitam reversus, aut etiam senatus populusque Romanus ad commune iudicium, quale in Graecia Amphictyonum friit, vocaret, prima statim actione repelleretur, quod a se olim custode desertos, quod tamdiu sub alio principe degentes, quod numquam alienigenae Regi subditos, quod denique homines libertati natos, et in libertatem robore animi corporisque affectos, ad famulatum servitiumque reposceret: ut appareat, si Caesar populusque Romanus a repetendo exclusus est, multo vehementius papam esse exclusum. Et si licet aliis nationibus, quae sub Roma fuerunt, aut Regem sibi creare, aut rempublicam tenere, multo magis id licere populo Romano, praecipue adversus novam Papae tyrannidem. Exclusi a defendenda donatione adversarii, quod nec umquam fuit, et si quae fuisset, iam temporum condicione intercidisset, confugiunt ad alterum genus defensionis, et velut relicta urbe, in arcem se recipiunt, quam statim deficientibus cibariis dedere cogentur. Praescripsit, inquiunt, Romana Ecclesia in his quae possidet. Cur ergo quae maior pars est, ea reposcit in quibus non praescripsit, et in quibus alii praescripserunt? Nisi id non licet in aliis in hunc, quod huic, licet in alios. Praescripsit



<pb n="LXXIX"/>
Romana Ecclesia. Cur ergo ad Imperatoribus toties curat sibi ius confirmandum? Cur donationem confirmationemque Caesarum iactat, si hoc unum satis est ? Iniuriam ei facis, si de altero quoque iure non sileas. Cur igitur de altero non siles ? Nempe quia hoc sibi non sufficit. Praescripsit Romana Ecclesia et quomodo potest praescripsisse , ubi de nullo titulo, sed de malae fidei possessione constat? Aut si malae fidei possessionem neges, profecto stultae fidei negare non posses. An in tanta re tamque aperta excusata debet esse et facti et iuris ignorantia? Pacti quidem, quod Romàm Provinciasque non dedit Constantinus , quod ignorare idiotae hominis est, non summi Pontificis. Juris autem, quod illa nec donari potuerat, nec accipi, quod nescire vix Christiani est. Ita ne stulta credulitas dabit tibi ius in his, quae, si prudentior fores, tua numquam fuissent. Quid ? Nonne nunc saltem, postquam te per ignorantiam atque stultitiam possedisse docui, ius istud, si quod erat, amittes? et quod inscitia male contulerat tibi, nonne id rursum cognitio bene adimet? Mancipiumque ab iniusto ad instimi dominium revertitur, fortassis etiam cum usufruetu? quod si adhuc possidere pergis, iam inscitia in malitiam fraudemque conversa est planeque effectus es malae fidei possessor. Praescripsit Romana Ecclesia. O imperiti, o divini iuris ignari ! Nullus quantumvis annorum numerus verum abolere titulum potest. An vero captus ego a Barbaris, creditusque periisse, post centum annos quibus captivus fui, postea liminio reversus, paternae haereditatis repetitor excludar ? Quid hac re inhumanius ? Atque ut aliquod afferam exemplum, num Jepthe, dux Israel, re-

<pb n="LXXX"/>
poscentibus filiis Ammon terram a finibus Arnon, usque in Jaboc , atque'in Iordanem, respondit: Praescripsit Israel iam per trecentos annos? An quod numquam illorum , sed Amorreorum fuisset terra, quam reposcerent, ostendit ? et hoc argumentum.. esse ad Ammonitas illam non pertinere, quod numquam intra tot annorum circulum repoposcissent? Praescripsit Romana Ecclesia. Tace nefaria lingua. Praescriptionem, quae sit de rebus mutis atque irrationalibus , ad hominem transfers, cuius quo diuturnior in servitute possessio, eo est detestabilior. Aves ac ferae in se praescribi nolunt, sed quantolibet tempore possessae, cum libuerit, et oblata fuerit occasio, abeunt, homini ab homine possessio non licet abire ? Accipe , unde magis fraus dolusque, quam ignorantia Romanorum Pontificum appareat, utentium iudice bello, non iure. Cui simile quiddam primos Pontifices in occupanda urbe ceterisque oppidis, credo fecisse. Parum ante me natum, (testor eorum memoriam, qui interfuerunt) per inauditum genus fraudis Roma papale accepit imperirun, seu tyrannidem potius, cum diu libera.fuisset. Is fuit Bonifacius nonus, octavo in fraude et nomine par, si modo Bonifacii dicendi sunt, qui pessime faciunt. Et cum Romani deprehenso dolo apud se indignarentur , Bonifacius Papa, in morem Tarquinii, summa quaeque papavera virga decussit. Quod cum postea, qui ei successit, Innocentius imitari vellet, urbe fugatus est. De aliis pontificibus nolo dicere, qui Romam vi semper oppressam armisque tenuerunt, licet, quoties potuit, rebellavit , ut sexto abhinc anno , cum pacem ab Eugenio obtinere non posset, nec pax esset hostibus, qui eam



<pb n="LXXXI"/>
obsidebant ; et ipsa Papam intra aedes obsedit, non permissura illum abire, priusquam aut pacem cum hostibus faceret, aut administrationem civitatis relegaret ad cives. At ille maluit urbem deserere, dissimulato habitu, uno fugae comite, quam civibus gratificari iusta et aequa petentibus. Quibus si des electionem, quis ignorat libertatem magis quam servitium electuros? Idem suspicari libet de ceteris urbibus quae a summo Pontifice in servitute retinentur, per quem a servitute liberari debuissent. Longum esset recensere, quot urbes ex hostibus captas populus Romanus liberas fecit, adeo ut T. Flaminius omnem Graeciam, quae sub Antiocho fuisset, liberam esse, et suis uti legibus iuberet. At Papa, ut videre licet, insidiatur sedulo libertati populorum. Ideoque vicissim illi quoque oblata facultate (ad Bononiam modo respice) rebellant. Qui, si quando sponte, quod evenire potest, aliquo aliunde periculo urgente, in Papale imperium consenserunt : non ita accipiendum est, consensisse, ut servos se facerent, ut numquam subtrahere ab iugo colla possent, ut postea nati non et ipsi arbitrium sui habeant ; nam hoc iniquissimum foret. Sponte ad te, summe Pontifex, ut nos gubernes venimus, sponte nunc rursus abs te, ne gubernes diutius, recedimus, si quae tibi a nobis debentur ponatur calculus datorum et acceptorum. At tu gubernare invitos vis, quasi pupilli simus qui te ipsum forsitan sapientius gubernare possemus. Adde huc iniurias, quae aut abs te aut a tuis magistratibus huic civitati frequentissime inferuntur. Deum testamur, iniuria cogit nos rebellare, ut olim Israel a Roboam fecit. Et quae tanta fuit illa iniuria, quanta




<pb n="LXXXII"/>
portio nostrae calamitatis, graviora solvere tributa? Quid enim si rempublicam nostram exhaurias ? Exhausisti. Si templa spolies ? Spoliasti. Si virginibus matribusque familiae stuprum inferas? Intulisti. Si urbem sanguine civili perfundas? Perfudisti. Haec nobis sustinenda sunt? An potius, cum tu pater nobis esse desieris, nos quoque filios esse obliviscemur ? Pro patre , summe Pontifex , aut si hoc te magis iuvat, pro domino hic te populus advocavit, non pro hoste atque carnifice. Patrem agere aut dominum non vis, sed hostem et carnificem. Nos saevitiem tuam impietatemque etsi iure offensae poteramus , tamen quia Christiani sumus , non imitabimur. Nec in tuum caput ultorem stringemus gladium, sed, te abdicato atque summoto, alterum patrem dominumve adoptabimus. Filiis, a malis parentibus e quibus geniti sunt, fugere licet, nobis a te non vero patre, sed adoptivo, et pessime nos tractante, non licebit? Tu vero, quae sacerdotii operis sunt, cura, et noli tibi ponere sedem ad Aquilonem, et illinc tonando fulgurantia fulmina in hunc populum ceterosque vibrare. Sed quid plura opus est in re apertissima dicere ? Ego non modo Constantinum non donasse tanta, non modo non potuisse Romanum Pontificem in eisdem praescribere, sed etiam si utrumque esset, tamen utrumque ius sceleribus possessorum extinctum esse contendo : cum videamus totius Italiae multarumque Provinciarum cladem ac vastitatem ex hoc uno fonte fluxisse. Si fons amarus est, et rivus, si radix immunda, et rami, si delibatio sancta non est, nec massa. Ita e diverso, si rivus amarus, fons obstruendus est, si rami immundi, e radice vitium venit; si



<pb n="LXXXIII"/>
massa sancta non est, delibatio quoque abominanda est. An possumus principatum potentiae Papalis pro iure proferre, quem tantorum scelerum, tantorumque omnis generis malorum cernimus esse causam ? Quamobrem dico et exclamo (neque enim timebo homines, Deo fretus) neminem mea aetate in summo pontificatu fuisse , aut fidelem dispensatorem, aut prudentem, qui tantum abest, ut dederit familiae Dei cibum, et escam panis. Papa et ipse bella pacatis populis infert, et inter civitates principesque discordias serit. Papa et alienas sitit opes , et suas exsorbet, ut Achilles in Agamemnonem SwojZópos pxcrtXws. Papa non modo rempublicam, quod non Verres, non Catilina, non quisquam peculator auderet, sed etiam rem ecclesiasticam, et Spiritum sanctum quaestui habet, quod Simon ille magus detestatur. Et cum ab his admonetur et quibusdam bonis viris reprehenditur, non negat sed palam fatetur, atque gloriatur, licere ei quavis ratione patrimonium Ecclesiae a Costantino donatum, ab occupantibus extorquere. Quasi , eo recuperato , religio Christiana futura sit beata, et non magis omnibus flagitiis, luxuriis, libidinibusque oppressa, si modo opprimi magis potest, et ullus est sceleri ulterior locus. Ut igitur recuperet cetera membra donationis, male ereptas a bonis viris pecunias peius effundit, militumque equestres pedestresque copias, quibus omnia infestantur, alit, cum Christus in tot millibus pauperum, fame et nuditate moriatur. Nec intelligit, o indignum facinus ! cum ipse secularibus auferre , quae ipsorum sunt, laborat, illos vicissim sive pessimo exemplo induci, sive necessitate cogi, licet non est vera necessitas, ad auferenda


<pb n="LXXXIV"/>
quae sunt Ecclesiasticorum. Nulla itaque usquam religio, nulla sanctitas, nullus Dei timor, et quod referens quoque horresco omnium scelerum impii homines a Papa sumunt excusationem. In illo enim comitibusque eius est omnis facinoris exemplum ut cum Isaia et Paulo , in Papam et Papae proximos dicere possumus: Nomen Dei per vos blasphhematur inter gentes. Qui alios docetis, cur vos ipsos non docetis? Qui praedicatis non furandum, latrocinamini. Qui abominamini idola, sacrilegium facitis. Qui in lege et Pontificatu gloriamini, per praevaricationem legis Deum verum Pontificem inhonoratis. Quod si populus Romanus ob nimias opes veram illam Romanitatem perdidit, si Salomon ob eandem causam in idolatriam amore feminarum lapsus est, nonne idem putamus fieri in summo Pontifice ac reliquis clericis ? Et post ea putamus Deum fuisse permissurum, ut materiam peccandi Silvester acciperet? Non patiar hanc iniuriam fieri sanctissimo viro. Non feram hanc contumeliam fieri Pontifici optimo, ut dicatur imperia, regna, Provincias accepisse, quibus renunciare etiam sòlent, qui clerici fieri volunt. Pauca possedit Silvester, pauca ceterique summi Pontifices quorum aspectus apud hostes quoque erat sacrosanctus, veluti illius Leonis, qui trucem barbari  Regis animum terruit, ac fregit, quem Romanae vires nec frangere nec terrere potuerant. Recentes vero summi Pontifices idest, divitiis ac deliciis affluentes, id videntur laborare, ut quantum prisci fuere sapientes et sancti, tantum ipsi et impii sint, et stulti, et illorum egregias laudes omnibus probris vincant. Haec quis Christiani nominis queat aequo animo ferre? Verum ego in



<pb n="LXXXV"/>
hac prima nostra oratione nolo exhortari principes ac populos ut Papam effraenato cursu volitantem inhibeant, eumque intra suos fines consistere compellant, sed tantum admoneant, qui forsitan iam edoctus veritatem, sua sponte, ab aliena domo in suam, et ab insanis fluctibus, saevisque tempestatibus in portum se recipiet. Sin recuset, tunc ad alteram orationem multo truculentiorem accingemur. Utinam, utinam aliquando videam, nec enim mihi quicquara est longius, quam hoc videre, et praesertim meo consilio effectum, ut Papa tantum vicarius Christi sit, et non etiam Caesaris. Nec amplius horrenda vox audiatur : partes contra Ecclesiam, Ecclesia contra Peruginos pugnat, contra Bononienses. Non contra Christianos pugnat Ecclesia , sed Papa. Illa pugnat contra spiritualia nequitiae in caelestibus. Tunc Papa et dicetur et erit Pater sanctus, pater omnium, pater Ecclesiae, nec bella inter Christianos excitabit , sed ab aliis excitata, censura Apostolica et Papali maiestate sedabit.


</p>
</body>
</text>
</TEI>
